id,title,link,content,category
1,آئی سی سی ون ڈے رینکنگ میں پاکستان ٹیم کونسے نمبر پر آگئی؟,https://urdu.arynews.tv/icc-one-day-ranking-pakistan-team-3rd-postion/,انٹرنیشنل کرکٹ کونسل (آئی سی سی) نے ون ڈے کی نئی رینکنگ جاری کردی۔ آئی سی سی کی جانب سے جاری کردہ ون ڈے رینکنگ کے مطابق پاکستانی ٹیم چوتھے سے تیسرے نمبر پر پہنچ گئی ہے، پاکستان نے آسٹریلیا کو دوسرے ون ڈے میں 9 وکٹوں سے شکست دی تھی۔ ون ڈے رینکنگ میں بھارتی ٹیم پہلے نمبر پر موجود ہے جبکہ آسٹریلوی ٹیم دوسرے نمبر پر براجمان ہے۔ جنوبی افریقہ کی ٹیم چوتھے، نیوزی لینڈ پانچویں، سری لنکا کی ٹیم چھٹے نمبر پر موجود ہے، انگلش ٹیم ساتویں، افغانستان آٹھویں، بنگلادیش نویں اور ویسٹ انڈیز دسویں نمبر پر براجمان ہے۔ واضح رہے کہ ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی تھی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا تھا۔ آسٹریلوی ٹیم پہلے بیٹنگ کرتے ہوئے 163 رنز پر ڈھیر ہوئی تھی، پاکستان نے 164 رنز کا ہدف باآسانی 26.3 اوورز میں ایک وکٹ کے نقصان پر حاصل کرلیا تھا۔ صائم ایوب نے 82 رنز کی برق رفتار اننگز کھیلی تھی، ان کی اننگ میں پانچ چوکے اور چھ بلند و بالا چھکے شامل تھے، عبداللہ شفیق 64 اور بابر اعظم 15 رنز کے ساتھ نآٹ آؤٹ رہے۔ پاکستان اور آسٹریلیا کے درمیان تیسرا اور فیصلہ کن ون ڈے میچ کل بروز اتوار کو کھیلا جائے گا۔,Sports
2,سابق انگلش کرکٹر مگرمچھوں سے بھری ندی میں گرنے سے بچ گئے,https://urdu.arynews.tv/ian-botham-crocodile-hunted/,انگلینڈ کے سابق کرکٹر سر ای این بوتھم آسٹریلیا میں مچھلی کے شکار کے دوران مگرمچھوں سے بھری ندی میں گرنے سے بال بال بچ گئے۔ بھارتی میڈیا رپورٹس کے مطابق انگلینڈ کے سابق کرکٹر سر ای این بوتھم آسٹریلیا کے دریائے موئل میں سابق فاسٹ بولر مرو ہیوز کے ساتھ مچھلی کا شکار کررہے تھے۔ حالات نے اس وقت خطرناک رخ اختیار کیا جب کشتیوں کے درمیان جانے کی کوشش کے دوران این بوتھم کا جوتا رسی میں پھنس گیا جس کے نتیجے میں وہ گر گئے۔ ای این بوتھم کو گرنے کے سبب کافی چوٹیں آئیں اور ان کا مگرمچھوں سے بھرے پانی سے بچنا مشکل ہوگیا تھا۔ انسٹاگرام پر انہوں نے لکھا کہ ’میں پانی میں جانے سے پہلے ہی باہر نکل آیا تھا، بہت سے مگرمچھوں کی نظریں مجھ پر تھیں، اب میں ٹھیک ہوں۔‘ A post shared by IanBotham (@sirianbotham) واضح رہے کہ سر ای این بوتھم نے 102 ٹیسٹ میچوں میں انگلش ٹیم کی نمائندگی کی جس میں انہوں نے 5200 رنز بنائے اور 383 وکٹیں حاصل کیں۔ انہوں نے 116 ون ڈے میچز بھی کھیلے۔ انگلینڈ کے سابق آل راؤنڈر کا میدان پر آسٹریلیا کے تیز گیند باز مرو ہیوز سے سخت مقابلہ ہوتا تھا۔ ہیوز نے آسٹریلیا کے لیے 53 ٹیسٹ میچوں میں 212 وکٹیں حاصل کیں۔,Sports
3,حارث رؤف نے وسیم اکرم کے سوال پر کیا کہا؟,https://urdu.arynews.tv/pakvsaus-wasim-akram-haris-rauf/,قومی ٹیم کے فاسٹ بولر حارث رؤف نے آسٹریلیا کے خلاف شاندار بولنگ پر وسیم اکرم کے سوال کا جواب دے دیا۔ سابق کپتان وسیم اکرم نے حارث رؤف سے سوال کیا کہ آپ کو اہم میچ میں دنیا کی سب سے مضبوط ٹیم کے خلاف پانچ وکٹیں حاصل کرکے کیسا لگا، آپ کا ردھم بھی اچھا تھا؟ فاسٹ بولر نے کہا کہ آسٹریلیا میں کافی میچز کھیلے ہیں، کوشش تھی کہ ٹیم کو بریک تھرو دلواؤں۔ حارث رؤف نے کہا کہ الحمدللہ وکٹیں مل رہی تھیں کوشش یہ تھی کہ ہارڈ لین پر آسٹریلوی بیٹرز کو ٹارگٹ کروں، آخر میں انہوں نے وسیم اکرم کا شکریہ بھی ادا کیا۔ A post shared by Fox Cricket (@foxcricket) واضح رہے کہ گزشتہ روز ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی تھی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا تھا۔ فاسٹ بولر نے جوش انگلس کو 18 رنز پر کپتان محمد رضوان کے ہاتھوں کیچ آؤٹ کروایا تھا، مارنوس لبوشین بھی 6 رنز پر حارث کا نشانہ بنے تھے۔ ایرون ہارڈی، گلین میکسویل اور کپتان پیٹ کمنز کو بھی حارث رؤف نے پویلین کا راستہ دکھایا تھا۔ پاکستان اور آسٹریلیا کے درمیان تیسرا اور فیصلہ کن ون ڈے میچ کل کھیلا جائے گا۔,Sports
4,بھارتی حکومت نے بی سی سی آئی کو اپنی ٹیم پاکستان بھیجنے سے منع کردیا,https://urdu.arynews.tv/indian-government-not-sending-team-to-pakistan/,بھارت کی حکومت نے بھارتی کرکٹ بورڈ( بی سی سی آئی) کو اپنی ٹیم پاکستان بھیجنے سے منع کردیا ہے۔ ای ایس پی این کرک انفو کی رپورٹ کے مطابق بھارتی کرکٹ بورڈ نے انٹرنیشنل کرکٹ کونسل ( آئی سی سی) کو آگاہ کردیا کہ بھارتی ٹیم چیمپیئنز ٹرافی 2025 کیلئے پاکستان نہیں جائے گی۔ بھارتی حکومت سے بھات کی ٹیم کو بھیجنے سے منع کیا، کہا کہ ہائبرڈ ماڈل ہوا تو یواےای میں بھارت کے میچز ہوسکتے ہیں۔ یاد رہے کہ گزشتہ روز بھارتی میڈیا نے بھی ٹیم پاکستان نہ جانے کی خبریں چلائی تھیں ساتھ ہی بھارتی میڈیا نے دعویٰ کیا تھا کہ بھارتی بورڈ نے پی سی بی کو فیصلے سے آگاہ کردیا ہے۔ بھارت نے چیمپئنز ٹرافی کیلیے پاکستان آنے سے انکار کر دیا، بھارتی میڈیا دوسری جانب پاکستان کرکٹ بورڈ کے چیئرمین محسن نقوی نے قذافی اسٹیڈیم لاہور کے دورے کے موقع پر میڈیا سے گفتگو کرتے ہوئے کہا تھا کہ بھارتی کرکٹ بورڈ نے تحریری طور پر آگاہ نہیں کیا۔ محسن نقوی کا کہنا تھا کہ بھارتی کرکٹ بورڈ کا کوئی خط نہیں ملا، اگر نہ آنے کا تحریری پر طور پر بتایا گیا تو حکومت کے پاس جاؤں گا، ہم چیمپئنز ٹرافی کےلیے اپنی تیاریاں جاری رکھیں گے۔ خیال رہے کہ بھارت کے علاوہ دیگر 6 ٹیموں نے ایونٹ میں ٹیموں کو پاکستان بھیجنے کی تصدیق کردی ہے تاہم بھارت سکیورٹی کے بہانے بناکر ٹیم بھیجنے سے انکاری ہے اور ٹورنامنٹ کو ہائبرڈ ماڈل کے تحت کروانا چاہتا ہے۔ چیمپئنز ٹرافی 19 فروری سے 9 مارچ 2025 تک شیڈول ہے جس کے میچز کراچی، لاہور اور راولپنڈی میں ہوں گے۔ A post shared by ARY News (@arynewstv),Sports
5,سفیان خان نے انٹرنیشنل ہاکی فیڈریشن کا رائزنگ اسٹار ایوارڈ جیت لیا,https://urdu.arynews.tv/sufyan-khan-fih-emerging-player-of-the-year/,مسقط: پاکستان کے سفیان خان نے انٹرنیشنل ہاکی فیڈریشن کا رائزنگ اسٹار ایوارڈ جیت لیا۔ تفصیلات کے مطابق انٹرنیشنل ہاکی فیڈریشن کا سالانہ ایوارڈ گالا عمان کے دارالحکومت مسقط میں ہوا جس میں سفیان خان کو رائزنگ اسٹار کا ایوارڈ دیا گیا۔ انٹرنیشنل ہاکی فیڈریشن کارائزنگ اسٹار ایوارڈ جیتنے والےسفیان خان نے کہا کہ میرا پاکستان ہاکی کو اس کا کھویا ہوا مقام دلانا مقصد ہے، والدین کی دعاؤں سے ایوارڈ جیتنے میں کامیاب ہوا۔ واضح رہے کہ سفیان ایف آئی ایچ ایوارڈ جیتنے والے پہلے پاکستانی ہیں جبکہ پینلٹی کارنر ایکسپرٹ اس سال اذلان شاہ ٹورنامنٹ کے بہترین کھلاڑی قرار پائے۔,Sports
6,حارث رؤف نے شاہین آفریدی اور ثقلین مشتاق کا ریکارڈ توڑ دیا,https://urdu.arynews.tv/haris-milestones-in-second-australia-odi/,قومی ٹیم کے فاسٹ بولر حارث رؤف نے آسٹریلیا کے خلاف میچ میں شاہین آفریدی اور ثقلین مشتاق کا ریکارڈ توڑ دیا۔ ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا۔ فاسٹ بولر نے جوش انگلس کو 18 رنز پر کپتان محمد رضوان کے ہاتھوں کیچ آؤٹ کروایا، مارنوس لبوشین بھی 6 رنز پر حارث کا نشانہ بنے۔ ایرون ہارڈی، گلین میکسویل اور کپتان پیٹ کمنز کو بھی حارث رؤف نے پویلین کا راستہ دکھایا۔ حارث رؤف نے 30 اکتوبر 2020 کو ون ڈے ڈیبیو کیا جس کے بعد سے حارث نے 39 میچز میں 77 وکٹیں حاصل کی ہیں جو کہ اس عرصے میں کسی بھی فل ممبر ٹیم کے فاسٹ بولر کی سب سے زیادہ وکٹیں ہیں۔ حارث کی یہ پاکستان کے کسی بھی بولر کے کیرئیر کے ابتدائی 39 میچز میں سب سے زیادہ وکٹیں بھی ہیں، ایڈیلیڈ میں5  وکٹ لے کر انہوں نے اسپنر ثقلین مشتاق اور فاسٹ بولر شاہین آفریدی کا ریکارڈ توڑ دیا جو اپنے ابتدائی 39 میچوں میں 76 ، 76 وکٹیں حاصل کرچکے تھے۔ اس دوران صرف عمان کے بلال خان 83 وکٹوں کے ساتھ حارث سے آگے ہیں جبکہ عمان آئی سی سی میں ایسوسی ایٹ ممبر ٹیم ہے۔ دیگر فاسٹ بولرز میں آسٹریلیا کے فاسٹ بولر مچل اسٹارک نے 39 میچز میں 79 وکٹیں حاصل کی ہیں اور عمان کے بلال خان کی 83 وکٹیں بھی 39 میچز میں ہیں۔,Sports
7,رضوان اور زیمپا کی گفتگو سوشل میڈیا پر وائرل,https://urdu.arynews.tv/viral-pakvaus-mohammad-rizwan-adam-zampa/,پاکستان اور آسٹریلیا کے درمیان کھیلے گئے دوسرے ون ڈے میچ میں کپتان محمد رضوان اور ایڈم زیمپا کی گفتگو سوشل میڈیا پر وائرل ہوگئی۔ ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا۔ آسٹریلوی ٹیم پہلے بیٹنگ کرتے ہوئے 163 رنز پر ڈھیر ہوئی، پاکستان نے 164 رنز کا ہدف باآسانی 26.3 اوورز میں ایک وکٹ کے نقصان پر حاصل کرلیا۔ صائم ایوب نے 82 رنز کی برق رفتار اننگز کھیلی، ان کی اننگ میں پانچ چوکے اور چھ بلند و بالا چھکے شامل تھے، عبداللہ شفیق 64 اور بابر اعظم 15 رنز کے ساتھ نآٹ آؤٹ رہے۔ پاکستان اور آسٹریلیا کے درمیان تیسرا اور فیصلہ کن ون ڈے میچ اتوار کو کھیلا جائے گا۔ تاہم سوشل میڈیا پر ویڈیو وائرل ہورہی ہے اننگز کے 34ویں اوور میں نسیم شاہ بولنگ کررہے تھے ان کی شاٹ بال پر کپتان رضوان نے ریویو لیا لیکن ایڈم زیمپا سے ان کی گفتگو اسٹمپ مائیک ریکارڈ ہوگئی۔ ویڈیو میں دیکھا جاسکتا ہے کہ رضوان نے کیچ آؤٹ کی اپیل کی، زیمپا کہنے لگے تم ہر بات پر اہیل کررہے ہو، رضوان نے پھر بھی زیمپا سے پوچھا کہ اور ان کے ہاں کہنے پر ریویو بھی لے لیا۔ تھرڈ امپائر نے ایڈم زیمپا کو ناٹ آؤٹ قرار دیا، رضوان کے ریویو لینے پر کمنٹیٹرز بھی مسکرانے لگ گئے۔,Sports
8,حارث رؤف کی تباہ کن بولنگ کی ویڈیو دیکھیں,https://urdu.arynews.tv/viral-pakvsaus-haris-rauf-bowling/,قومی ٹیم کے فاسٹ بولر حارث رؤف نے آسٹریلوی بیٹنگ کا بھرکس نکال دیا، ان کی شاندار بولنگ کی ویڈیو دیکھیں۔ ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا۔ فاسٹ بولر نے جوش انگلس کو 18 رنز پر کپتان محمد رضوان کے ہاتھوں کیچ آؤٹ کروایا، مارنوس لبوشین بھی 6 رنز پر حارث کا نشانہ بنے۔ ایرون ہارڈی، گلین میکسویل اور کپتان پیٹ کمنز کو بھی حارث رؤف نے پویلین کا راستہ دکھایا۔ آسٹریلوی ٹیم پہلے بیٹنگ کرتے ہوئے 163 رنز پر ڈھیر ہوئی، پاکستان نے 164 رنز کا ہدف باآسانی 26.3 اوورز میں ایک وکٹ کے نقصان پر حاصل کرلیا۔ صائم ایوب نے 82 رنز کی برق رفتار اننگز کھیلی، ان کی اننگ میں پانچ چوکے اور چھ بلند و بالا چھکے شامل تھے، عبداللہ شفیق 64 اور بابر اعظم 15 رنز کے ساتھ نآٹ آؤٹ رہے۔ پاکستان اور آسٹریلیا کے درمیان تیسرا اور فیصلہ کن ون ڈے میچ اتوار کو کھیلا جائے گا۔ Comments,Sports
9,آسٹریلیا کیخلاف کیا پلان بنایا تھا؟ صائم ایوب نے بتادیا,https://urdu.arynews.tv/pakvsaus-saim-ayub-plan/,قومی ٹیم کے اوپنر بیٹر صائم ایوب نے بتایا ہے کہ آسٹریلیا کے خلاف کیا پلان بنایا تھا۔ ایڈیلیڈ میں کھیلے گئے دوسرے ون ڈے میچ میں پاکستان نے آسٹریلیا کو باآسانی 9 وکٹوں سے شکست دے کر تین میچوں کی سیریز 1-1 سے برابر کردی۔ حارث رؤف کو میچ میں پانچ وکٹیں حاصل کرنے پر بہترین کھلاڑی قرار دیا گیا۔ آسٹریلوی ٹیم پہلے بیٹنگ کرتے ہوئے 163 رنز پر ڈھیر ہوئی، پاکستان نے 164 رنز کا ہدف باآسانی 26.3 اوورز میں ایک وکٹ کے نقصان پر حاصل کرلیا۔ صائم ایوب نے 82 رنز کی برق رفتار اننگز کھیلی، ان کی اننگ میں پانچ چوکے اور چھ بلند و بالا چھکے شامل تھے، عبداللہ شفیق 64 اور بابر اعظم 15 رنز کے ساتھ نآٹ آؤٹ رہے۔ پاکستان اور آسٹریلیا کے درمیان تیسرا اور فیصلہ کن ون ڈے میچ اتوار کو کھیلا جائے گا۔ تاہم میچ کے بعد میڈیا سے گفتگو کرتے ہوئے اوپنر صائم ایوب نے کہا کہ بولر کوئی بھی ہو بال تو ہاتھ سے ہی کروارہا تھا، بس گیند کو دیکھنا ہے اور خود پر بھروسہ رکھ کر شاٹ کھیلنا ہے۔ انہوں نے کہا کہ پلان یہی تھا کہ نتائج کا نہیں سوچیں گے، مثبت انداز میں کھیلیں گے۔ صائم ایوب نے کہا کہ حارث رؤف نے دباؤ بنایا، دوسرے بولرز نے بھی ان کو سپورٹ کیا۔,Sports
10,افغانستان کے آل راؤنڈر نے ریٹائرمنٹ کا اعلان کردیا,https://urdu.arynews.tv/mohammad-nabi-to-take-odi-retirement-after-icc-champions-trophy-2025/,افغانستان کرکٹ ٹیم کے آل راؤنڈر محمد نبی نے ون ڈے کرکٹ سے ریٹائرمنٹ کا اعلان کردیا۔ افغان کرکٹ بورڈ کے چیف ایگزیکٹو نصیب خان کا کہنا ہے کہ آل راؤنڈر محمد نبی چیمپئنز ٹرافی کے بعد ون ڈے کرکٹ سے ریٹائرمنٹ لیں گے اور جس سے انہوں نے بورڈ کو آگاہ کردیا ہے۔ انہوں نے بتایا کہ محمد نبی نے چند ماہ قبل ریٹائرمنٹ کے حوالے سے گفتگو کی تھی۔ محمد نبی نے نصیب خان کو بتایا تھا کہ وہ چیمپئنز ٹرافی کے بعد ون ڈے کرکٹ کو خیرباد کہہ دیں گے۔ افغان کرکٹ بورڈ چیف ایگزیکٹو نے کہا کہ ہم محمد نبی کے فیصلے کو خوش آمدید کہیں گے، میں سمجھتا ہوں کہ وہ ٹی ٹوئنٹی کرکٹ میں اپنا کیرئیر جاری رکھنا چاہتے ہیں۔ واضح رہے کہ محمد نبی نے 2009 میں افغانستان کے لیے ڈیبیو کیا تھا، 39 سالہ کرکٹر نے 2019 میں ٹیسٹ کرکٹ سے ریٹائرمنٹ کا اعلان کیا تھا۔,Sports
11,’’ویلڈن گرین شرٹس ویلڈن‘‘ چیئرمین پی سی بی کی مبارکباد,https://urdu.arynews.tv/weldon-green-shirts-weldon-greetings-from-chairman-pcb/,آسٹریلیا کے خلاف پاکستان کی دوسرے ون ڈے میں تاریخ ساز فتح پر پاکستان کرکٹ بورڈ کے چیئرمین محسن نقوی نے ٹیم کو مبارکباد پیش کی ہے۔ ایڈیلیڈ میں پاکستانی ٹیم نے شاندار کارکردگی کا مظاہرہ کرتے ہوئے دوسرے ون ڈے میں آسٹریلیا کو ہر شعبے میں آؤٹ کلاس کرتے ہوئے 9 وکٹوں سے شکست دے کر خسارے میں جاتی ون ڈے سیریز کا پلڑا برابر کر دیا۔ اس کامیابی پر جہاں پاکستانی شائقین کرکٹ خوش ہیں، وہیں پاکستان کرکٹ بورڈ کے چیئرمین محسن نقوی بھی اپنے کرکٹرز پر نازاں ہیں۔ محسن نقوی نے سوشل میڈیا پر جاری اپنے تہنیتی پیغام میں لکھا کہ ویلڈن گرین شرٹس ویلڈن۔ آسٹریلیا کے خلاف اس تاریخ ساز فتح پر تمام کھلاڑیوں کو دل کی اتھاہ گہرائیوں سے مبارکباد دیتا ہوں۔ چیئرمین پی سی بی نے مزید کہا کہ آسٹریلیا جیسی مضبوط ٹیم کو ہوم گراؤنڈ میں شکست دے کر کھلاڑیوں نے قوم کے دل جیت لیے۔ ان کا کہنا تھا کہ بولرز میں حارث رؤف اور شاہین آفریدی نے شاندار بولنگ کر کے فتح میں اہم کردار ادا کیا تو صائم ایوب اور عبداللہ شفیق نے ذمہ دارانہ بیٹنگ کر کے ٹیم کو فتحیاب کرایا۔ واضح رہے کہ سیریز کا تیسرا اور فیصلہ کن ون ڈے میچ 10 نومبر کو پرتھ میں کھیلا جائے گا۔ میچ پاکستانی وقت کے مطابق صبح ساڑھے 8 بجے شروع ہوگا۔ دوسرا ون ڈے: پاکستانی بولرز اور بیٹرز کی شاندار پرفارمنس، آسٹریلیا کو 9 وکٹوں سے شکست,Sports
12,پاکستان کی شاندار فتح: مائیکل وان، صائم ایوب کے قصیدے پڑھنے لگے,https://urdu.arynews.tv/michael-vaughan-syeme-ayub/,آسٹریلیا کے خلاف دوسرے ون ڈے انٹرنیشنل میں پاکستان کی شاندار فتح نے ملکی اور غیر ملکی کرکٹرز کو بھی قومی ٹیم کی تعریف پر مجبور کر دیا۔ پاکستان ٹیم کی اس شاندار یادگار فتح پر انگلینڈ کرکٹ ٹیم کے کپتان مائیکل وان نے گرین شرٹس کے کھیل کی تعریف کی اور کہا کہ واہ! پاکستان کی کیا کارکردگی ہے۔ مائیکل وان نے اپنے اسی بیان میں آگے نوجوان اوپنر بیٹر صائم ایوب کی تعریف کی اور لکھا کہ صائم ایک نوجوان باصلاحیت کھلاڑی کی طرح دکھائی دیا۔ سابق انگلش کپتان نے کہا کہ صائم نے جس طرح کی آج کارکردگی دکھائی ہے، لگتا ہے کہ آنے والے کئی سالوں تک وہ پاکستان ٹیم کی کرکٹ کے ہر فارمیٹ میں فتوحات میں کردار ادا کرتا رہے گا اور پاکستان کرکٹ میں بڑا نام پیدا کرے گا۔ واضح رہے کہ ایڈیلیڈ میں کھیلے گئے دوسرا ون ڈے میچ ان کے کیریئر کا بھی دوسرا ون ڈے انٹرنیشنل میچ تھا جس میں میں صائم ایوب نے 71 گیندوں پر 82 رنز کی جارحانہ اننگ کھیل کر روشن مستقبل پر دستک دے دی ہے۔ دنیا کی بہترین بولنگ اٹیک کے خلاف انہوں نے 6 چھکوں اور 5 چوکوں سے سجی یہ شاندار اننگ کھیلی۔,Sports
13,چیمپئنر ٹرافی کیلیے بھارت کا پاکستان آنے سے انکار، چیئرمین پی سی بی کا موقف سامنے آ گیا,https://urdu.arynews.tv/chairman-pcb-mohsin-naqvi-champions-trophy-indian-rejection/,چیمپئنز ٹرافی کے لیے بھارت کے پاکستان آنے سے انکار پر پاکستان کرکٹ بورڈ کے چیئرمین محسن نقوی کا موقف سامنے آ گیا ہے۔ اے آر وائی نیوز کے مطابق پاکستان کرکٹ بورڈ کے چیئرمین محسن نقوی نے کہا ہے کہ دو ماہ سے بھارتی میڈیا پر خبریں آ رہی ہیں کہ وہ آئی سی سی چیمپئنز ٹرافی کھیلنے کے لیے پاکستان نہیں آ رہے، لیکن اس حوالے سے اب تک بھارت کی جانب سے انکار کا کوئی باضابطہ لیٹر یا اطلاع مجھے یا پی سی بی کو نہیں دی گئی ہے۔ کوئی ایسی چیز آتی ہے تو اپنی حکومت سے بات کرونگا اور پھر حکومت جو کہے گی اس پر عمل کریں گے۔ ان کا کہنا تھا کہ میں چاہتا ہوں کرکٹ سیاست سے پاک ہو، کوئی بھی ملک ہو، اختلاف اپنی جگہ لیکن کھیل میں سیاست نہیں ہونی چاہیے اور کسی بھی ملک کو کرکٹ پر سیاست نہیں کرنی چاہیے۔ میں ابھی تو کہہ نہیں رہا کہ میں سخت ہوں لیکن جب وقت آئے گا، تو پتہ چل جائے گا۔ چیئرمین پی سی بی نے واضح کیا کہ میں پہلے ہی کہہ چکا ہوں کہ اگر ایسی کوئی چیز ہوگی تو تحریری طور پر دیں تب ہی قبول کریں گے۔ ہم سے اب تک کسی ہائبرڈ ماڈل پر بات نہیں ہوئی ہے اور جہاں تک مجھے پتہ ہے، ہر ملک کی خواہش ہے کہ چیمپئنز ٹرافی پاکستان میں ہی ہو۔ محسن نقوی نے کہا کہ پاکستان ہر بار بھارت کے ساتھ مثبت رویہ رکھتا ہے لیکن اب امید نہ رکھے۔ ہم آئی سی سی سے بھی چیمپئنز ٹرافی کا جلد باضاطہ شیڈول کے اجرا کی امید رکھتے ہیں۔ دسمبر سے قبل اسٹیڈیمز کا گرے اسٹرکچر مکمل ہو جائے گا اور اس کے بعد حتمی کام مکمل کریں گے۔ انہوں نے آسٹریلیا کیخلاف کامیابی پر پوری قوم کو مبارکباد پیش کرتے ہوئے کہا کہ پاکستان نے 2017 کے بعد آسٹریلیا کو شکست دی۔ اس جیت کا کریڈٹ پوری ٹیم کو دوں گا کیونکہ ہمیشہ کی طرح یہ ایک ٹیم ورک ہے۔ جو کچھ عرصے سے نہیں جیت رہے تھے، اب جیت کر دکھائیں گے۔ امید ہے ٹیم آنے والے دنوں میں اچھی خوشخبریاں دے گی۔ وائٹ بال ٹیم کے کوچ پر مشاورت چل رہی ہے، ٹیم جو فیصلہ کریگی وہ کرینگے۔ بھارت نے چیمپئنز ٹرافی کیلیے پاکستان آنے سے انکار کر دیا، بھارتی میڈیا,Sports
14,دوران میچ میدان چھوڑنے والے ویسٹ انڈین کھلاڑی کو سزا مل گئی,https://urdu.arynews.tv/west-indian-cricketer-ban-for-2-matches/,انگلینڈ کے خلاف ون ڈے انٹرنیشنل میں کپتان سے جھگڑے کے بعد میدان چھوڑنے والے ویسٹ انڈین بولر الزاری جوزف کو سزا مل گئی۔ کرکٹ ویسٹ انڈیز نے 27 سالہ فاسٹ بولرز کو آن فیلڈ ڈسپلن کی خلاف ورزی کرنے پر 2 میچز کے لیے معطل کر دیا ہے۔ کرکٹ ویسٹ انڈیز کے مطابق پروفیشنل ازم اور انٹیگریٹی کے اعلیٰ معیار کو برقرار رکھنے کے لیے فیصلہ کیا گیا۔ یہ واقعہ ڈسپلن اور پروفیشنل ازم کے اصولوں کے خلاف ہے۔ دوسری جانب فاسٹ بولر الزاری جوزف نے واقعے پر معافی مانگی ہے اور افسوس کا اظہار بھی کیا ہے۔ انہوں نے کہا کہ میں ذاتی طور پر کپتان شائے ہوپس، اپنے ساتھیوں اور منیجمنٹ سے معافی مانگتا ہوں۔ یاد رہے کہ الزاری گزشتہ روز بارباڈوس میں انگلینڈ کے خلاف ون ڈے میچ میں اس وقت فیلڈ چھوڑ کر میدان سے باہر چلے گئے تھے جب فیلڈ پلیسنگ کے معاملے پر ان کی کپتان شائی ہوپ سے تلخ کلامی ہوئی تھی۔ ویسٹ انڈین کوچ ڈیرن سیمی نے بھی فاسٹ بولر کے اس رویے کو نا قابل قبول قرار دیتے ہوئے ناراضی کا اظہار کیا تھا۔ ویڈیو: انٹرنیشنل میچ کے دوران کپتان سے جھگڑے کے بعد بولر میدان چھوڑ گیا,Sports
15,بھارت نے چیمپئنز ٹرافی کیلیے پاکستان آنے سے انکار کر دیا، بھارتی میڈیا,https://urdu.arynews.tv/india-refused-to-come-to-pakistan-for-the-champions-trophy/,بھارت نے آئندہ برس پاکستان میں ہونے والی آئی سی سی چیمپئنز ٹرافی کے لیے پاکستان آنے سے انکار کر دیا ہے۔ بھارتی میڈیا نے دعویٰ کہ بھارت نے آئندہ برس شیڈول آئی سی سی چیمپئنز ٹرافی کھیلنے کے لیے پاکستان آنے سے انکار کر دیا ہے اور اپنے اس فیصلے سے بی سی سی آئی نے پاکستان کرکٹ بورڈ کو بھی آگاہ کر دیا ہے۔ ٹائمز آف انڈیا کی رپورٹ کے مطابق بی سی سی آئی نے پاکستان میں سیکیورٹی خدشات کا اظہار کیا ہے اور وہ اپنے ٹیم کے میچز دبئی میں کھیلنا چاہتا ہے۔ خبر رساں ایجنسی پی ٹی آئی کی ایکرپورٹکے حوالے سے خبر میں یہ دعویٰ بھی کیا گیا ہے کہ پاکستان کرکٹ بورڈ (پی سی بی) نے ‘ایڈجسٹمنٹ’ کرنے پر اتفاق کیا ہے اور چیمپئنز ٹرافی 2025 سے ایک ہائبرڈ ماڈل کی منظوری دے دی ہے۔ دوسری جانب اس حوالے سے سینئر اسپورٹس رپورٹ شاہد ہاشمی کا کہنا ہے کہ یہ بھارتی کرکٹ بورڈ کا وطیرہ رہا ہے کہ وہ اپنے میڈیا کے ذریعے آئے روز متنازع خبریں شائع کراتا رہتا ہے تاکہ آئی سی سی اور پاکستان کو پریشر میں ڈال سکے۔ انہوں نے بتایا کہ آئی سی سی کا ایک وفد آئندہ ہفتے پاکستان میں چیمئنز ٹرافی کے انتظامات کا جائزہ لینے کے لیے آ رہا ہے جس میں وہ گراؤنڈز اور سیکیورٹی صورتحال کا جائزہ لے گا اور شیڈول بھی اناؤنس کیا جائے گا۔ انہوں نے کہا کہ پی سی بی چیئرمین محسن نقوی جو وزیر داخلہ ہیں وہ پہلے ہی پوری دنیا اور آئی سی سی کو سیکیورٹی کی یقین دہانی کرا چکے ہیں اور چیمپئنز ٹرافی پاکستان میں ہی کرانے کے اپنے موقف پر ڈٹے ہوئے ہیں۔ انہوں نے یہ بھی کہا کہ حال ہی میں انگلینڈ کی ٹیم نے تین ٹیسٹ میچز کے لیے پاکستان کا دورہ کیا اور وہ مطمئن اور خوش اپنے وطن واپس لوٹے وہ بلا خوف وخطر آف دی فیلڈ بھی اپنی سرگرمیاں جاری رکھے ہوئے تھے۔ بھارت اس سے قبل گزشتہ سال ایشیا کپ میں بھی رخنہ اندازی کر چکا ہے اور پاکستان کی میزبانی میں یہ ٹورنامنٹ بھارتی ہٹ دھرمی کے باعث پاکستان اور سری لنکا میں کھیلا گیا تھا۔ پاکستان کے حصے میں چار میچز جب کہ سری لنکا نے 11 میچز کی میزبانی کی تھی۔ واضح رہے کہ آئی سی سی چیمپئنز ٹرافی آئندہ برس فروری، مارچ میں پاکستان میں شیڈول ہے اور پاکستان اس ایونٹ کا میزبان ہونے کے ساتھ دفاعی چیمپئن بھی ہے۔ اس شوپیس ایونٹ میں شرکت کے لیے انگلینڈ، آسٹریلیا، جنوبی افریقہ، نیوزی لینڈ جیسی بڑی ٹیمیں بھی پاکستان آنے کی یقین دہانی کرا چکی ہیں۔,Sports
16,سعودی عرب: فیفا ورلڈ کپ کیلئے اسٹیڈیم کی تعمیر، ٹینڈرز طلب,https://urdu.arynews.tv/fifa-world-cup-2034-riyadh-issued-tender-stadiums/,سعودی عرب میں پبلک انویسٹمنٹ فنڈ سے قائم رئیل سٹیٹ کی ترقیاتی کمپنی ’روشن‘ کی جانب سے فیفا ورلڈ کپ 2034 کے لیے ریاض میں ’روشن اسٹیڈیم‘ کی تعمیر کے لیے ٹینڈرز طلب کر لیے گئے ہیں۔ سعودی خبر رساں ادارے کی رپورٹ کے مطابق اسٹیڈیم میں 46 ہزار سے زائد تماشائیوں کی گنجائش ہو گی، مجوزہ اسٹیڈیم 4 لاکھ 50 ہزار مربع میٹر پر محیط ہو گا۔ سعودی پبلک انویسٹمنٹ فنڈ سے روشن کمپنی کا قیام 2020 میں کیا گیا تھا۔ کمپنی نے مملکت کے وژن 2030 کے اہداف کے تحت مملکت کو سپورٹس کے حوالے سے عالمی سطح پر مقبول بنانے کے لیے نمایا کردار ادا کیا ہے۔ واضح رہے کہ سٹیڈیم سے ملحق دو رہائشی ہوٹلز، فاسٹ فوڈ اور ریستوران وغیرہ بھی تعمیر ہوں گے، مجوزہ اسٹیڈیم کی تعمیر انتہائی جدید خطوط پر کی جائے گی جس میں توانائی کے لیے سولر سسٹم کا استعمال کیا جائے گا۔ واضح رہے کہ فیفا ورلڈ کپ 2034 کے تحت 32 میچز کا انعقاد کیا جائے گا، جس کے لئے مملکت کے مختلف شہروں میں 11 اسٹیڈیم تعمیر کیے جائیں گے جن میں سے 8 اسٹیڈیم ریاض میں جبکہ دیگر جدہ، الخبر، ابھا اور نیوم میں تعمیر کئے جائیں گے۔ رپورٹس کے مطابق ٹریننگ کے لیے 15 شہروں میں 134 مقامات پر اضافی گراؤنڈز کی تعمیر کی جائے گی۔ امکان ظاہر کیا جارہا ہے کہ ورلڈ کپ کی میزبانی سے آسٹریلیا سے نکل جانے کے بعد سعودی عرب مضبوط امیدوار ہے۔ ورلڈ کپ کے لیے میزبانی کا حتمی اعلان 11 دسمبر کو ہوگا۔,Sports
17,دوسرا ون ڈے: پاکستانی بولرز اور بیٹرز کی شاندار پرفارمنس، آسٹریلیا کو 9 وکٹوں سے شکست,https://urdu.arynews.tv/pakistan-vs-australia-2nd-odi-pakistan-wins/,پاکستان نے ایڈیلیڈ میں کھیلے گئے ون ڈے میچ میں فتح حاصل کر کے تین میچوں کی سیریز ایک، ایک سے برابر کر دی، فیصلہ کن میچ اتوار کو کھیلا جائے گا۔ پاکستان اور آسٹریلیا کے درمیان تین ون ڈے میچوں پر مشتمل سیریز کے ایڈیلیڈ میں کھیلے گئے دوسرے میچ میں پاکستانی بولرز کے بعد بیٹرز نے بھی شاندار کارکردگی کا مظاہرہ کیا اور 164 رنز کا ہدف با آسانی ایک وکٹ کے نقصان پر 26.3 اوورز میں حاصل کر کے سیریز ایک ایک سے برابر کر دی۔ یہ پاکستان کی آسٹریلوی سر زمین پر ون ڈے میچ میں سات سال بعد فتح ہے۔ A post shared by Cric Overview (@cricoverview) A post shared by Pakistan Cricket (@therealpcb) پاکستانی اوپنرز صائم ایوب اور عبداللہ شفیق نے 164 رنز کے ہدف کے تعاقب میں شاندار بیٹنگ کا مظاہرہ کیا اور ٹیم کو سنچری پارٹنر شپ فراہم کرتے ہوئے 137 رنز کا آغاز فراہم کیا۔ اس دوران دونوں اوپنرز نے نصف سنچریاں مکمل کیں۔ A post shared by Pakistan Cricket (@therealpcb) صائم ایوب نے جارحانہ انداز اپناتے ہوئے 71 رنز پر 82 رنز کی اننگ کھیلی۔ ان کی اس شاندار اننگ میں 6 چھکے اور 5 چوکے شامل تھے۔ انہیں زمپا نے اس وقت آؤٹ کیا جب پاکستان جیت سے صرف 27 رنز کی دوری پر تھا۔ A post shared by Pakistan Cricket (@therealpcb) دوسرے اینڈ پر عبداللہ شفیق بھی آسٹریلوی بولرز کے سامنے ڈٹ کر کھڑے رہے اور 69 گیندوں پر 64 رنز کی نا قابل شکست اننگ کھیل کر میدان سے باہر آئے۔ بابر اعظم 15 رنز کے ساتھ ناٹ آؤٹ رہے۔ A post shared by Pakistan Cricket (@therealpcb) اس سے قبل آسٹریلیا کی پوری ٹیم پہلے بیٹنگ کرتے ہوئے صرف 35 اوورز تک ہی پاکستانی بولرز کے سامنے ٹک سکی اور 163 رنز پر ڈھیر ہوگئی۔ A post shared by Pakistan Cricket (@therealpcb) حارث رؤف نے آسٹریلیا کی بیٹنگ لائن میں تباہی مچائی اور میچ میں 5 وکٹیں حاصل کر کے اپنے کیریئر میں دوسری بار یہ کارنامہ انجام دیا، جب کہ کپتان محمد رضوان نے وکٹوں کے پیچھے 6 کیچز لے کر ایک میچ میں کیچز کا عالمی ریکارڈ برابر کیا، اگر وہ زمپا کا کیچ ڈراپ نہ کرتے تو کرکٹ کی تاریخ کا نیا ورلڈ ریکارڈ اپنے نام کر لیتے۔ A post shared by Pakistan Cricket (@therealpcb) کینگروز کی جانب سے سب سے زیادہ اسکور اسٹیو اسمتھ نے 35 رنز بنایا۔ ان کے علاوہ کوئی دوسرا بلے باز 20 کا ہندسہ بھی عبور نہ کر سکا۔ میتھیو شارٹ (19)، جوش انگلس اور ایڈم زمپا (18، 18)، میکسویل (16) رنز کی مختصر اننگز ہی کھیل سکے۔ پاکستان کی جانب سے سب سے کامیاب بولر حارث رؤف رہے جنہوں نے 8 اوورز میں 29 رنز دے کر 5 وکٹیں حاصل کیں۔ شاہین شاہ آفریدی نے 26 رنز کے عوض 3 وکٹوں کا  سودا کیا۔ نسیم شاہ اور حسنین کے ہاتھ ایک، ایک وکٹ آئی۔ حارث رؤف کو میچ کا بہترین کھلاڑی قرار دیا گیا۔ A post shared by Pakistan Cricket (@therealpcb) آج کے میچ کے لیے پاکستان ٹیم میں کوئی تبدیلی نہیں کی گئی تھی جب کہ آسٹریلیا نے ایک تبدیلی کرتے ہوئے شان ایبٹ کی جگہ جوش ہیزل ووڈ کو شامل کیا تھا۔ اس جیت کے ساتھ ہی تین ون ڈے انٹرنیشنل میچوں کی سیریز ایک، ایک سے برابر ہوگئی ہے۔ سیریز کا تیسرا اور فیصلہ کن میچ اتوار 10 نومبر کو پرتھ میں کھیلا جائے گا جو پاکستانی وقت کے مطابق صبح ساڑھے 8 بجے شروع ہوگا۔ واضح رہے کہ پاکستان نے آسٹریلیا کی سر زمین پر پہلی اور آخری بار ون ڈے سیریز 2002 میں وقار یونس کی قیادت میں جیتی تھی اور محمد رضوان کے پاس اگلا میچ جیت کر بطور کپتان اپنی پہلی ہی سیریز آسٹریلیا جیسی مضبوط ٹیم کے خلاف جیت کر تاریخ میں نام درج کرانے کا بہترین موقع ہوگا۔,Sports
18,محمد رضوان کرکٹ کی تاریخ کا ورلڈ ریکارڈ بناتے بناتے رہ گئے!,https://urdu.arynews.tv/muhammad-rizwan-6-catches-one-step-away-from-world-record/,پاکستانی کپتان محمد رضوان ایک قدم دور رہ کر کرکٹ کی تاریخ کا عالمی ریکارڈ بناتے بناتے رہ گئے تاہم وہ لیجنڈ وکٹ کیپرز کے ہم پلہ ہو گئے۔ ایڈیلیڈ میں کھیلے جا رہے دوسرے ون انٹرنیشنل میں پاکستانی بولرز نے آسٹریلیا جیسی مضبوط ٹیم کو صرف 163 رنز پر ڈھیر کر دیا۔ اس میں جہاں فاسٹ بولرز کی محنت کارفرما رہی وہیں وکٹوں کے عقب میں کپتان محمد رضوان کی چابک دستی نے بھرپور کردار ادا کیا۔ محمد رضوان نے اس ون ڈے انٹرنیشنل میں وکٹوں کے عقب میں چھ کیچز دبوچ کر کھلاڑیوں کو پویلین کا راستہ دکھایا۔ اس کارکردگی کے ساتھ ہی انہوں نے ایک ون ڈے میچ میں وکٹوں میں چھ شکار کرنے کا ریکارڈ برابر کر دیا۔ اس سے قبل 8 کرکٹرز ایک میچ میں 6 کیچز لینے کا کارنامہ انجام دے چکے ہیں۔ اگر محمد رضوان، ایڈم زمپا کا کیچ ڈراپ نہ کرتے تو سات شکار کے ساتھ وہ عالمی ریکارڈ بنا لیتے۔ انہوں نے کینگرو کپتان پیٹ کمنز سمیت اسٹیو اسمتھ، جوش انگلس، مارنس لبھوشن، ایرون ہارڈی اور مچل اسٹارک کا وکٹوں کے پیچھے شکار کیا۔ ان میں سے چار شکار حارث رؤف کی گیندوں پر جب کہ ایک ایک حسنین اور نسیم شاہ کی گیندوں پر کیا۔ محمد رضوان سے قبل ا یڈم گلکرسٹ، مارک باؤچر، ایلک اسٹیورٹ، میٹ پرائیر، جوز بٹلر، سرفراز احمد، کوئنٹن ڈی کاک اور میتھیو کراس بھی ایک میچ میں 6 کیچ کر چکے ہیں۔ دوسرا ون ڈے: شاہینوں کے سامنے کینگروز پسپا، 163 رنز پر پوری ٹیم ڈھیر,Sports
19,راولپنڈی اور ملتان کی پچز پر آئی سی سی کا اہم بیان آگیا,https://urdu.arynews.tv/pakvseng-test-series-pitches-deemed-satisfactory/,انٹرنیشنل کرکٹ کونسل (آئی سی سی) نے راولپنڈی اور ملتان کی پچز کو اطمینان بخش قرار دے دیا۔ کرکٹ ویب سائٹ کی رپورٹ کے مطابق آئی سی سی نے انگلینڈ کے خلاف ٹیسٹ میچ میں پاکستان کے تینوں ٹیسٹ میں استعمال ہونے والی پچز کو اطمینان بخش قرار دیا ہے۔ واضح رہے کہ پاکستان اور انگلینڈ کے مابین پہلا ٹیسٹ ملتان جبکہ دوسرا اور تیسرا ٹیسٹ راولپنڈی میں کھیلا گیا تھا۔ پہلے ٹیسٹ میں انگلینڈ نے پاکستان کو شکست دی تھی جبکہ قومی ٹیم نے دوسرے اور تیسرے ٹیسٹ میں مہمان ٹیم کو شکست دے کر سیریز 2-1 سے اپنے نام کی تھی۔ یہ پڑھیں: ملتان کی پچ بولرز کے لیے قبرستان ہے، سابق انگلش کرکٹرز کی تنقید اسپنرز ساجد خان اور نعمان علی نے شاندار بولنگ کرتے ہوئے قومی ٹیم کی کامیابی میں اہم کردار ادا کیا تھا۔ یاد رہے کہ سماجی رابطوں کی ویب سائٹ ایکس پر انگلینڈ کے سابق بیٹر کیون پیٹرسن نے ملتان کی وکٹ کو بولرز کے لیے قبرستان قرار دے ڈالا تھا جب کہ سابق کپتان نے کہا تھا کہ ملتان کی وکٹ سڑک کا منظر پیش کر رہی ہے۔ تاہم سابق انگلش کرکٹرز کی اس تنقید پر صارفین اور شائقین کرکٹ نے انہیں آڑے ہاتھوں لیا تھا اور کہا تھا کہ اگر بولرز کا قبرستان ہوتی انگلینڈ اولین اوورز میں ہی پاکستانی وکٹ نہ لے پاتا، اصل حقیقت ناتجربہ کار انگلش باولنگ اسکواڈ ہے، جس کو وہ ماننے سے انکاری ہیں۔,Sports
20,ویڈیو: انٹرنیشنل میچ کے دوران کپتان سے جھگڑے کے بعد بولر میدان چھوڑ گیا,https://urdu.arynews.tv/viral-video-wi-vs-england-bowler-leaves-field-after-quarrel-with-captain/,انگلینڈ اور ویسٹ انڈیز کے درمیان کرکٹ میچ کے دوران فیلڈنگ میں ردوبدل کے معاملے پر فاسٹ بولر کپتان سے ناراض ہوکر میدان چھوڑ گیا۔ یہ واقعہ انگلینڈ اور ویسٹ انڈیز کی ٹیموں کے درمیان تیسرے ون ڈے انٹرنیشنل کے دوران پیش آیا جب کیریبئن فاسٹ بولر الزاری جوزف فلیڈ پلیسنگ تبدیل کرنے پر کپتان شائی ہوپ سے تلخ کلامی کے بعد میدان چھوڑ گئے۔ میچ میں ویسٹ انڈیز نے ٹاس جیت کر پہلے فیلڈنگ کا فیصلہ کیا اور میتیھو فورڈ کے ساتھ الزاری نے بولنگ کا آغاز کیا۔ الزاری جوزف جب اوور کرانے آئے تو ان کی فیلڈرز پوزیشن پر اپنے کپتان شائی ہوپ سے طویل بحث ہوئی۔ کپتان نے بولر کا مشورہ رد کرتے ہوئے دو سلپ لگائیں۔ اس اوور میں جوزف وکٹ لینے میں کامیاب رہے لیکن وہ کپتان کی فیلڈ پلیسنگ پر خوش نہ تھے اور اوور کے اختتام پر کوچ ڈیرن سیمی کیساتھ باؤنڈری لائن پر گفتگو کرتے ہوئے دیکھا گیا۔ A post shared by FanCode (@fancode) تاہم الرازی کا غصہ ٹھنڈا نہ ہوا اور وہ اوور مکمل کرانے کے بعد فیلڈ چھوڑ کر میدان سے باہر چلے گئے اور ان کی جگہ انکی ہیڈن والش جونیئر نے فیلڈنگ کی۔ بعد ازاں غصہ ٹھنڈا ہونے کے بعد بولر دوبارہ میدان پر آئے اور انہوں نے 10 اوورز کے اسپیل میں 45 رنز دے کر دو وکٹیں حاصل کیں۔ ویسٹ انڈیز نے یہ میچ جیت کر تین ون ڈے میچوں کی سیریز میں دو ایک سے فتح اپنے نام کی۔ دریں اثنا میچ کے بعد ویسٹ انڈین کوچ ڈیرن سمی نے فاسٹ بولر کے رویے کو نا قابل قبول قرار دیتے ہوئے کہا کہ میدان میں ایسے رویے نا قابل قبول ہیں، ہمیں دوست بن کر اور سب کو ساتھ لے کر چلنا ہوگا۔,Sports
21,ویرات کوہلی کی تقلید کریں، رکی پونٹنگ کا بابر اعظم کو مشورہ,https://urdu.arynews.tv/virat-kohli-ricky-pontings-advice-to-babar-azam/,بابر اعظم ان دنوں اپنے کیریئر کی بدترین فارم سے گزر رہے ہیں ایسے میں رکی پونٹنگ نے انہیں بھارتی بیٹر ویرات کوہلی کی تقلید کا مشورہ دیا ہے۔ بابر اعظم موجودہ پاکستان کرکٹ کے سپر اسٹار بیٹر ہیں جنہوں نے کئی شاندار اننگز کھیل کر ٹیم کو فتوحات سے ہمکنار کرایا ہے، تاہم وہ طویل عرصے سے فارم میں نہیں ہیں۔ بالخصوص ٹیسٹ کرکٹ میں تو لگتا ہے کہ ان کا بلا رنز اگلنا ہی بھول گیا ہے۔ اس صورتحال میں جہاں دیگر سابق ملکی وغیر ملکی کرکٹرز بابر اعظم کو فارم کی بحالی کے لیے مختلف مشورے دے رہے ہیں، وہیں سابق آسٹریلوی کپتان نے بھی انہیں فارم بحالی کے لیے مفید مشورہ دیا ہے۔ رکی پونٹنگ نے آئی سی سی ریویو میں بابر اعظم کی فارم کے حوالے سے گفتگو کرتے ہوئے کہا کہ انہیں فارم کی بحالی کے لیے ویرات کوہلی کی تقلید کرنی چاہیے۔ سابق آسٹریلوی بلے باز کا کہنا تھا کہ ویرات کوہلی بھی 2022 میں بُری فارم سے گزرے لیکن انہوں نے کرکٹ سے تھوڑا وقفہ لیا اور پھر بھرپور فارم کے ساتھ واپس آئے۔ ان کا کہنا تھا کہ بابر اعظم کو بھی چاہیے کہ وہ ویرات کوہلی کی طرح کرکٹ سے تھوڑا بریک لیں اور سب کچھ فراموش کر دیں۔ اس کے بعد فریش مائنڈ کے ساتھ واپسی کریں۔ آئی سی سی ٹیسٹ رینکنگ، بابر کی ترقی، کوہلی ٹاپ 20 سے بھی باہر,Sports
22,ویڈیو: صاف رن آؤٹ، مگر آؤٹ کیوں نہیں دیا؟ وجہ دلچسپ,https://urdu.arynews.tv/video-clean-run-out-but-why-not-given-out-the-reason-is-interesting/,کرکٹ کی تاریخ کا انوکھا واقعہ پیش آیا ہے جس میں خاتون کھلاڑی کو کلیئر رن آؤٹ ہونے پر بھی آؤٹ نہیں دیا گیا۔ کرکٹ کی تاریخ کا یہ انوکھا واقعہ آسٹریلیا میں کھیلی جا رہی ویمنز بگ بیش لیگ میں پیش آیا جہاں ہوبارٹ میں سڈنی سکسرز اور ہورکنز کے درمیان میچ میں سڈنی سکسرز کی ایلس پیری کو واضح رن آؤٹ ہونے کے باوجود بھی رن آؤٹ نہیں دیا گیا۔ بگ بیش کے آفیشل انسٹا گرام اکاؤنٹ پر بھی مذکورہ ویڈیو شیئر کی گئی جس میں دیکھا جا سکتا ہے کہ ایلس پیری نے شاٹ کھیلا اور رنز لینے کے لیے کریز سے کافی باہر نکل گئیں۔ قریب کھڑے فیلڈر نے چابکدستی سے گیند وکٹ کیپر کی طرف اچھالی اور جب گیند وکٹوں سے لگی تو ایلس پیری واضح طور پر کریز سے کافی انچ باہر تھیں تاہم انہیں امپائر نے آؤٹ نہیں دیا۔ A post shared by Weber WBBL (@wbbl) اس کی وجہ امپائر کی جانبداری نہیں بلکہ فیلڈنگ سائیڈ کی جانب سے رن آؤٹ کی اپیل نہ کرنا تھا۔ ویڈیو میں دیکھا جا سکتا ہے کہ رن آؤٹ ہونے کے باوجود فیلڈنگ سائیڈ کی کسی کھلاڑی نے رن آؤٹ کی اپیل نہیں کی جس کے باعث امپائر نے انہیں آؤٹ قرار نہیں دیا۔ آئی سی سی قانون کے مطابق اگر فیلڈنگ ٹیم کی جانب سے اپیل نہ کی جائے تو رن آؤٹ ہونے کے باوجود امپائر بیٹر کو آؤٹ قرار نہیں دے سکتا۔ A post shared by Weber WBBL (@wbbl) ہورکنز کی یہ غلطی انہیں اتنی مہنگی پڑی کہ پھر ایلس پیری نے 62 گیندوں پر 86 رنز کی دھواں دھار اننگ کھیل کر اپنی ٹیم کو فتح دلا دی۔ اس اننگ میں انہوں نے 13 بار گیند کو باؤنڈری کے پار بھی پہنچایا۔ A post shared by Weber WBBL (@wbbl),Sports
23,پاکستان ہاکی کے سفیان خان ایمرجنگ پلیئر آف دی ایئر قرار,https://urdu.arynews.tv/hockey-pakistans-sufyan-khan-named-emerging-player-of-the-year/,پاکستان ہاکی کے نوجوان کھلاڑی سفیان خان کو انٹرنیشنل ہاکی فیڈریشن نے ایمرجنگ پلیئر آف دی ایئر قرار دیا ہے۔ پاکستان کے لیے بڑے اعزاز کی بات ہے کہ قومی کھیل ہاکی کے نوجوان کھلاڑی سفیان خان کی صلاحیتوں کا اعتراف عالمی سطح پر کیا گیا ہے اور انٹرنیشنل ہاکی فیڈریشن نے انہیں ایمرجنگ پلیئر آف دی ایئر قرار دیا ہے۔ نوجوان قومی کھلاڑی کو آج اومان میں اس ایوارڈ سے نوازا جائے گا۔ سفیان نے اس سال اذلان شاہ ہاکی ٹورنامنٹ میں بہترین کھلاڑی کا اعزاز حاصل کیا تھا جب کہ حال ہی میں چین میں منعقدہ ایشین چیمپئنز ٹرافی میں بھی چار گول کیے تھے۔ واضح رہے کہ ایشین ہاکی چیمپئنز ٹرافی میں پاکستان کی جانب سے تیسری پوزیشن حاصل کرنے کے بعد فیڈریشن آف انٹرنیشنل ہاکی نے ایف آئی ایچ اسٹارز ایوارڈ کی نامزدگیوں کا اعلان ماہرین کی رائے کے بعد کیا تھا۔ پاکستان نے جنوبی کوریا کو تیسری پوزیشن ے لیے پانچ دو سے شکست دے کر 8 سال بعد ایشین ہاکی چیمپئنز ٹرافی میں کانسی کا تمغہ حاصل کیا تھا۔,Sports
24,آئی سی سی ٹیسٹ رینکنگ، بابر کی ترقی، کوہلی ٹاپ 20 سے بھی باہر,https://urdu.arynews.tv/icc-test-rankings-babar-and-kohli/,آئی سی سی ٹیسٹ رینکنگ میں بابر اعظم سمیت پاکستانی کھلاڑیوں کی ترقی ہوئی ہے جب کہ ویرات کوہلی ٹاپ 20 سے بھی باہر ہوگئے ہیں۔ انٹرنیشنل کرکٹ کونسل نے کھلاڑیوں کی نئی ٹیسٹ رینکنگ جاری کر دی ہے جس میں بابر اعظم سمیت کئی پاکستانی کھلاڑیوں کی رینکنگ بہتر ہوئی ہے جب کہ نیوزی لینڈ کے خلاف تین ٹیسٹ میچوں کی سیریز میں بدترین ناکامی نے بھارتی اسٹار بلے باز ویرات کوہلی کو ٹاپ 20 سے بھی باہر کر دیا ہے۔ نئی ٹیسٹ بیٹنگ رینکنگ میں پاکستانی بیٹر سعود شکیل دو درجے تنزلی کے بعد نویں نمبر پر چلے گئے۔ بابر اعظم ایک درجے ترقی پاکر 17 ویں، سلمان آغا ایک درجہ ترقی پا کر 19 ویں اور محمد رضوان 2 درجے ترقی پاکر 20 ویں نمبر پر آ گئے ہیں۔ ٹیسٹ بیٹرز میں انگلش بلے باز جو روٹ کا پہلا اور کیوی بلے باز کین ولیمسن کا دوسرا نمبر برقرار ہے۔ انگلینڈ کے ہیری بروک نے بھارتی کے یشوی جیسوال سے تیسری پوزیشن چھین لی ہے۔ یشوی جیسوال چوتھے نمبر پر ہیں۔ آسٹریلیا کے اسٹیو اسمتھ پانچویں، بھارت کے رشبھ پنت 5 درجے ترقی پا کر چھٹے، نیوزی لینڈ کے ڈیرل مچل 8 درجے کی اونچی چھلانگ لگا کر ساتویں، انگلش بیٹر عثمان خواجہ آٹھویں، سعود شکیل نویں اور آسٹریلیا کے مارنس لبھوشن دسویں نمبر پر ہیں۔ ویرات کوہلی جو نیوزی لینڈ کے خلاف تینوں ٹیسٹ میچوں میں بدترین ناکامی سے دوچار ہوئے اور چھ اننگز میں صرف 93 رنز ہی بنا سکے وہ 8 درجہ تنزلی کے بعد 14 ویں سے 22 ویں نمبر پر جا پہنچے ہیں جب کہ کپتان روہت شرما مزید نیچے 26 ویں نمبر پر ہیں۔ آئی سی سی ٹیسٹ بولرز رینکنگ میں جنوبی افریقا کے کگیسو ربادا کا پہلا نمبر برقرار ہے۔ انگلینڈ کے خلاف بہترین کارکردگی کا صلہ پاکستان کے نعمان علی کو ملا اور لمبی چھلانگ لگا کر ٹاپ ٹین میں شامل ہوئے اور اب نویں نمبر پر ہیں۔ بھارت کے رویندرا جڈیجا دو درجے ترقی کے بعد چھٹے نمبر پر آ گئے ہیں جب کہ کیشو مہاراج چار درجے ترقی کے بعد 19 ویں نمبر پر آ گئے ہیں۔ ٹیسٹ آل راؤنڈرز میں بھارت کے رویندرا جڈیجا پہلے اور روی چندرن ایشون دوسرے نمبر پر ہیں۔ بنگلادیشی آل راونڈر شکیب الحسن ایک درجہ ترقی پاکر تیسرے نمبر پر آگئے۔ ویسٹ نڈیز کے جیسن ہولڈر اور انگلینڈ کے جو روٹ ایک ایک درجہ ترقی کے بعد بالترتیب چوتھے اور پانچویں نمبر پر آگئے۔ ویرات کوہلی کا وہ منفرد ریکارڈ، جو شاید کبھی نہ ٹوٹ سکے!,Sports
25,افغانستان نے بنگلادیش کو پہلے ون ڈے میں شکست دیدی,https://urdu.arynews.tv/afghanistan-beat-bangladesh-first-odi/,افغانستان نے بنگلادیش کو پہلے ون ڈے میچ میں با آسانی 92 رنز سے شکست دے دی۔ افغانستان کی ٹیم نے شارجہ کرکٹ اسٹیڈیم میں کھیلے جانے والے اس میچ میں پہلے بلے بازی کرتے ہوئے 235 رنز بنا کرپویلین لوٹ گئی تھی۔ حشمت اللّٰہ شاہدی نے 52 اور محمد نبی نے 84 رنز کی اننگز کھیلی۔ بنگلادیش کے تسکین احمد اور مستفیض الرحمٰن نے 4، 4 کھلاڑیوں کو پویلین روانہ کیا۔ بنگلادیش ٹیم ہدف 236 رنز کے تعاقب میں 35 ویں اوور میں 143 رنز بنا کر آؤٹ ہوگئی۔ سومیا سرکار 33، نجم الحسین47 اور مہدی حسن میراز 28 رنز بنا کر نمایاں رہے۔ افغانستان کے غضنفر نے 26 رنز دے کر 6 کھلاڑیوں پویلین کی راہ دکھائی۔ دوسری جانب آسٹریلیا کے جارح مزاج بلے باز ڈیوڈ وارنر کو پابندی ہٹنے کے بعد کپتانی سونپ دی گئی، وہ بی بی ایل میں سڈنی تھنڈر کی پھر سے قیادت کریں گے۔ ڈیوڈ وارنر کو قیادت سونپنے کی سڈنی تھنڈر کی جانب سے تصدیق کردی گئی ہے، ان کو کرس گرین کی جگہ سڈنی تھنڈر کی کپتانی دی گئی ہے۔ 2018ء میں بال ٹیمپرنگ کے سینڈ پیپر اسکینڈل کے بعد وارنر پر پابندی لگائی گئی تھی اور کرکٹ آسٹریلیا نے ان پر تاحیات کپتان بننے پر بین لگا دیا تھا، وارنر نے اس پابندی کے ریویو کے لیے اپیل کی تھی۔ یاد رہے کہ اس سے قبل کرکٹ آسٹریلیا نے انٹرنیشنل کرکٹ سے ریٹائر بیٹر وارنر پر 6 سال سے عائد پابندی اٹھا لی تھی۔ کرکٹ آسٹریلیا نے وارنر پر 2018 میں بال ٹیمپرنگ کے سینڈ پیپر اسکینڈل کے بعد تاحیات ٹیم کی قیادت کرنے پر پابندی لگا دی تھی۔,Sports
26,نسیم شاہ کی انجری سے متعلق اہم خبر سامنے آگئی,https://urdu.arynews.tv/naseem-shah-recovered-injury-second-odi/,پاکستان کرکٹ ٹیم کے فاسٹ بولر نسیم شاہ انجری کو انجری سے مکمل نجات مل گئی۔ ٹیم ذرائع کا اس حوالے سے کہنا ہے قومی ٹیم کے فاسٹ بولر نسیم شاہ نے مکمل ٹریننگ سیشن میں حصہ لیا اور بولنگ بھی کی، اب انہیں کسی تکلیف کا سامنا نہیں ہے۔ ذرائع کے مطابق فاسٹ بولر آسٹریلیا کے خلاف دوسرے ون ڈے میں ٹیم کو دستیاب ہیں۔ یاد رہے کہ آسٹریلیا کے خلاف پہلے ون ڈے میں نسیم اپنے 8 ویں اوور میں انجرڈ ہوگئے تھے، فاسٹ بولر اوور مکمل نہیں کرا سکے تھے اور گراؤنڈ سے باہر روانہ ہوگئے تھے۔ اس سے قبل آسٹریلیا کے خلاف پہلے ون ڈے میں پاکستانی بیٹنگ ناکام رہی لیکن فاسٹ بولر نے تابڑ توڑ بیٹنگ کرتے ہوئے دو بلے توڑ ڈالے۔ پاکستان اور آسٹریلیا کے درمیان تین ون ڈے انٹرنیشنل میچوں کی سیریز کے میلبرن میں کھیلے جا رہے پہلے میچ میں پاکستانی بلے بازوں نے فلاپ شو پیش کیا۔ ٹیم مکمل 50 اوورز بھی نہ کھیل سکی اور 46.4 اوورز میں 203 رنز پر ڈھیر ہوگئی۔ میچ میں جہاں بڑے بڑے بلے باز ناکام رہے وہیں نسیم نے دسویں نمبر پر مشکل صورتحال میں تیز بیٹنگ کر کے پاکستان کو 200 کا ہندسہ پار کروایا اور 39 گیندوں پر 40 رنز بنائے۔ فاسٹ بولر نے چار چھکے بھی مارے اور بلے بازوں کو بتا دیا کہ بیٹنگ کیسے کی جاتی ہے۔ پاکستانی بیٹرز کی ناکامی کا غصہ فاسٹ بولر نے بلے پر نکالا اور تابر توڑ بیٹنگ کے دوران دو بلے توڑ ڈالے۔,Sports
27,فخر زمان نے دوران ٹریننگ لی گئی تصاویر شیئر کردیں,https://urdu.arynews.tv/fakhar-zaman-shares-training-pictures/,قومی کرکٹر فخر زمان نے دوران ٹریننگ لی گئی اپنی تصاویر سوشل میڈیا پر شیئر کردیں۔ پاکستان کے جارح مزاج بلے باز فخر کی فٹنس اور ری ہیب کے حوالے سے متضاد خبریں سامنے آرہی تھیں۔ قومی کرکٹر فخر زمان 2 ہفتوں سے نیشنل کرکٹ اکیڈمی میں ٹریننگ میں مصروف ہیں، وہ اپنی فٹنس کو بہتر بنانے کے لیے محنت کررہے ہیں۔ A post shared by Fakhar Zaman (@fakharzaman719) فخر نے سماجی رابطے کی ویب سائٹ ایکس پر شیئر کی گئی پوسٹ میں لکھا ہے کہ حد سے آگے بڑھنے کے لیے رکاوٹوں کو توڑنا ہے۔ یاد رہے کہ انگلینڈ کے خلاف ٹیسٹ سیریز میں بابر اعظم کو باہر کرنے کے بعد فخر نے ان کی حمایت میں ٹوئٹ کیا تھا جس کے بعد انہیں ناصرف آسٹریلیا کے دورے سے باہر کیا گیا بلکہ وہ سینٹرل کنٹریکٹ سے بھی محروم ہوگئے تھے۔ چیئرمین پی سی بی محسن نقوی نے بھی پریس کانفرنس میں تصدیق کی تھی کہ فخر کی فٹنس اور ان کا ٹوئٹ بھی مشکلات کا باعث بنا ہے۔ ذرائع کے مطابق کرکٹر نے شوکاز کے جواب میں اپنا مؤقف واضح انداز میں پیش کیا ہے۔ پاکستان کرکٹ بورڈ پی سی بی کی جانب سے معاملے کو منطقی حل دینے کے اشارے ملے ہیں۔ اگلے چند دنوں میں فخر کے ایشو پر پیش رفت کا امکان ہے۔,Sports
28,ڈیوڈ وارنر کو کپتانی سونپ دی گئی,https://urdu.arynews.tv/david-warner-handed-new-captaincy/,آسٹریلیا کے جارح مزاج بلے باز ڈیوڈ وارنر کو پابندی ہٹنے کے بعد کپتانی سونپ دی گئی، وہ بی بی ایل میں سڈنی تھنڈر کی پھر سے قیادت کریں گے۔ ڈیوڈ وارنر کو قیادت سونپنے کی سڈنی تھنڈر کی جانب سے تصدیق کردی گئی ہے، ان کو کرس گرین کی جگہ سڈنی تھنڈر کی کپتانی دی گئی ہے۔ 2018ء میں بال ٹیمپرنگ کے سینڈ پیپر اسکینڈل کے بعد وارنر پر پابندی لگائی گئی تھی اور کرکٹ آسٹریلیا نے ان پر تاحیات کپتان بننے پر بین لگا دیا تھا، وارنر نے اس پابندی کے ریویو کے لیے اپیل کی تھی۔ یاد رہے کہ اس سے قبل کرکٹ آسٹریلیا نے انٹرنیشنل کرکٹ سے ریٹائر بیٹر وارنر پر 6 سال سے عائد پابندی اٹھا لی تھی۔ کرکٹ آسٹریلیا نے وارنر پر 2018 میں بال ٹیمپرنگ کے سینڈ پیپر اسکینڈل کے بعد تاحیات ٹیم کی قیادت کرنے پر پابندی لگا دی تھی۔ کرکٹ آسٹریلیا کی جانب سے اس حوالے سے جاری بیان میں کہا گیا ہے کہ کنڈکٹ کمیشن نے اب ازسرِ نو جائزہ لیا اور ساڑھے چھ برس بعد یہ پابندی اٹھا لی ہے۔,Sports
29,پاکستان کے محمد آصف تیسری بار اسنوکر کے عالمی چیمپئن بن گئے,https://urdu.arynews.tv/muhammad-asif-became-third-time-world-snooker-champion/,کیوئسٹ محمد آصف نے تیسری بار اسنوکر کا عالمی چیمپئن بن کر سبز ہلالی پرچم اور قوم کا سر فخر سے بلند کر دیا۔ قطر میں کھیلی گئی ورلڈ اسنوکر چیمپئن شپ کے فائنل میں پاکستانی کیوئسٹ نے ایران کے علی غاراگوزلو کو پانچ تین سے شکست دے کر تیسری بار عالمی چیمپئن کا ٹائٹل جیتا۔ محمد آصف نے 9 فریمز پر مشتمل فائنل میں بھی اپنی شاندار کارکردگی کا تسلسل جاری رکھتے ہوئے حریف کھلاڑی کو بے بس کر کے رکھ دیا اور فتح اپنے نام کی۔ پاکستانی کیوئسٹ نے اس شاندار فتح کے ساتھ ہی بھارت کے پنکج ایڈوانی کا تین مرتبہ عالمی ٹائٹل جیتنے کا ریکارڈ بھی برابر کردیا۔ اس کے علاوہ محمد آصف نے ٹورنامنٹ میں بہترین کارکردگی دکھاتے ہوئے 6 سینچری بریک کرنے کا ریکارڈ بھی قائم کیا۔ 40 سالہ محمد آصف نے سیمی فائنل میں قبرص کے کھلاڑی مائیکل جورجیو کو دلچسپ مقابلے کے بعد 3-5 سے شکست دے کر فائنل کیلئے کوالیفائی کیا تھا۔ یاد رہے کہ محمد آصف کا تعلق فیصل آباد سے ہے۔ انہوں نے پہلی مارتبہ آئی بی ایس ایف عالمی اسنوکر چیمپئن شپ 2012 میں جیتی تھی جب کہ 2019 میں وہ دوسری بار اسنوکر کے عالمی چیمپئن بنے تھے۔ دریں اثنا پاکستان اسنوکر اینڈ بلئیرڈ ایسوسی ایشن کے چیئرمین عالمگیر شیخ اور دیگر عہدے داران نے محمد آصف کو شاندار فتح پر مبارکباد پیش کی ہے اور اسے پاکستان کے لیے بہت بڑا اعزاز قرار دیا ہے۔,Sports
30,پاکستانی اور بھارتی کرکٹرز ایک ہی ٹیم میں کھیلیں گے!,https://urdu.arynews.tv/pakistani-and-indian-cricketers-will-play-in-the-same-team/,پاکستان اور بھارتی کرکٹرز جو ایک دوسرے کے سخت حریف ہوتے ہیں اب وہ میدان میں ایک ہی ٹیم میں یکجان ہو کر کھیلیں گے۔ شائقین کرکٹ کے لیے بڑی خبر ہے کہ افریقہ کرکٹ ایسوسی ایشن نے تقریباً دو دہائیوں کے بعد ایفرو ایشیا کپ بحال کرنے کا فیصلہ کر لیا ہے جس کے بعد اب دونوں ممالک کے فینز اپنے پسندیدہ کرکٹرز کو ایک ساتھ ایک ہی ٹیم میں کھیلتا دیکھ سکیں گے۔ ایفرو ایشیا کپ کا پہلا ایڈیشن 2005 میں جنوبی افریقہ میں اور 2007 میں دوسرا ٹورنامنٹ بھارت میں کھیلا گیا تھا۔ تیسرا ایڈیشن 2009 میں کینیا میں منعقد ہونا تھا جو کھیلا نہ جا سکا۔ ان ٹورنامنٹس میں افریقہ اور ایشیا الیون کے مقابلے ہوئے تھے۔ ایشیا الیون میں اس وقت کے پاکستانی اور بھارتی کرکٹ سپر اسٹارز انضمام الحق، محمد یوسف، شعیب اختر، سچن ٹنڈولکر، ایم ایس دھونی جیسے لیجنڈز شرکت کر چکے ہیں۔ افریقہ کرکٹ ایسوسی ایشن نے ایفرو ایشیا کپ بحال کرنے کا فیصلہ تو کیا ہے تاہم اب تک اس کے انعقاد کے حوالے سے کوئی تاریخ یا شیڈول سامنے نہیں آیا ہے۔ ٹورنامنٹ بحال ہونے کی صورت میں اب ایک بار پھر ایشیائی الیون اور افریقی الیون کے درمیان مقابلے دیکھنے کو مل سکتے ہیں جس میں شائقین کرکٹ بابر اعظم، شاہین شاہ آفریدی، محمد رضوان، ویرات کوہلی، روہت شرما، جسپرت بمراہ جیسے اسٹار کرکٹرز کو ایک ساتھ کھیلتا دیکھ سکتے ہیں۔ ویرات کوہلی کا وہ منفرد ریکارڈ، جو شاید کبھی نہ ٹوٹ سکے!,Sports
31,ویرات کوہلی کا وہ منفرد ریکارڈ، جو شاید کبھی نہ ٹوٹ سکے!,https://urdu.arynews.tv/virat-kohli-unique-record/,ویرات کوہلی بھارتی کرکٹ ٹیم کے سپر اسٹار ہیں جنہوں نے کئی ریکارڈ بنا رکھے ہیں لیکن ایک ایسا اچھوتا ریکارڈ ہے جو شاید کوئی نہ توڑ سکے۔ ویرات کوہلی کی پہچان دنیا کے بہترین بلے باز کے طور پر ہے لیکن انہوں نے کرکٹ کی تاریخ کا جو نا قابل یقین ریکارڈ بنایا ہے وہ اپنے بلے سے نہیں بلکہ بولنگ سے بنایا ہے۔ویرات کوہلی دنیائے کرکٹ کے وہ واحد کھلاڑی ہیں جنہیں بغیر کوئی گیند کرائے وکٹ حاصل کرنے کا اعزاز حاصل ہے۔ یہ سال 2011 میں انگلینڈ کے خلاف میچ تھا جب ویرات کوہلی نے کوئی آفیشل گیند پھینکے بغیر انگلش بیٹر کیون پیٹرسن کی وکٹ حاصل کر لی تھی۔ ہوا کچھ یوں تھا کہ کوہلی نے گیند کرائی جو وائیڈ تھی۔ اس کو پیٹرسن نے کریز سے باہر نکل کر کھیلنے کی کوشش کی لیکن اپنی کوشش میں ناکام رہے، گیند مِس ہو کر وکٹوں کے پیچھے کھڑے دھونی کے پاس گئی اور انہوں نے اسٹمپ کرنے میں لمحے بھر کی تاخیر نہ کی۔ دنیائے کرکٹ میں ایک سے بڑھ کر ایک بولرز گزرے ہیں لیکن یہ ایسا ریکارڈ ہے جو شاید ہی آنے والے وقت میں کوئی کرکٹر توڑ سکے۔ دریں اثنا ویرات کوہلی کے کئی ایسے ریکارڈ بھی ہیں جن کا ٹوٹنا ناممکن نہیں لیکن مشکل ضرور ہے۔ ویرات کویلی کو ٹی 20 ورلڈ کپ میں سب سے زیادہ رنز بنانے کا اعزاز حاصل ہے۔ وہ 35 میچوں کی 33 اننگز میں 15 نصف سنچریوں کے ساتھ 1292 رنز بنا چکے ہیں۔ انہوں نے 2014 کے ایڈیشن میں 319 رنز بنائے جو اب تک کسی بھی بلے باز کی جانب سے ایک ایونٹ میں بنائے گئے سب سے زیادہ رنز ہیں۔ ویرات کوہلی عالمی کرکٹ میں تیز ترین 10 ہزار رنز بنانے والے کھلاڑی ہونے کا بھی اعزاز حاصل ہے۔ ویرات نے یہ سنگ میل 205 اننگز میں حاصل کیا جب کہ ان کے پیش رو سچن نے اس سنگ میل تک پہنچنے کے لیے 259 اننگز کھیلی تھیں۔کوہلی کو بیسٹ چیزر بھی کہا جاتا ہے کیونکہ وہ ہدف کے تعاقب میں دنیائے کرکٹ میں سب سے زیادہ سنچریاں بنانے کا ریکارڈ بھی اپنے نام رکھتے ہیں۔ وہ ہدف کے تعاقب میں 27 بار تھری فیگرز اننگ کھیل کر اپنی ٹیم کو فتح یاب کرا چکے ہیں۔ اس کے علاوہ ایک ریکارڈ ایسا بھی ہے جو بہت ہی دلچسپ ہے اور وہ یہ ریکارڈ ہے کہ انہیں کسی بھی ٹیسٹ کی پہلی اننگ مٰں صفر کی خفت اٹھانے کے بعد دوسری اننگ میں سنچری بنانے کا اعزاز حاصل ہے۔ یہ کارنامہ انہوں ن ے 2018 میں کولکتہ کے ایڈن گارڈنز میں سری لنکا کے خلاف انجام دیا تھا۔ اس کے علاوہ ویرات کوہلی کو بھارت کے کامیاب ترین ٹیسٹ کپتان اور اپنی کپتانی کے دوران ریکارڈ 7 ڈبل سنچریاں بنانے کا اعزاز بھی حاصل ہے جو کوئی کپتان انجام نہیں دے سکا ہے۔ وہ ایک روزہ میچ میں 50 سنچریاں بنانے والے دنیا کے واحد بلے باز بھی ہیں۔ انہوں نے سچن ٹنڈولکر کا یہ ریکارڈ ورلڈ کپ 2023 کے سیمی فائنل میں انہی کے سامنے توڑا تھا۔ سچن ٹنڈولکر اس وقت وانکھیڈے اسٹیڈیم میں بیٹھ کر یہ میچ دیکھ رہے تھے۔ ویرات کوہلی کو ون ڈے انٹرنیشنل کرکٹ میں تیز ترین 8 ہزار، 9 ہزار، 11 ہزار، 12 ہزار اور 13 ہزار رنز بنانے کا اعزاز بھی حاصل ہے۔ ویرات واحد کھلاڑی بھی ہیں جنہوں نے آئی سی سی ایونٹس میں تین ‘پلیئر آف دی ٹورنامنٹ’ ایوارڈز جیتے ہیں۔ 2011-2020، آئی سی سی مینز کرکٹر آف دی ایئر (2 بار)، آئی سی سی مینز او ڈی آئی پلیئر آف دی ڈیکیڈ، آئی سی سی او ڈی آئی پلیئر آف دی ایئر (4 بار) قرار پائے، انہیں 2016، 2017 اور 2018 میں وزڈن لیڈنگ کرکٹر آف دی ورلڈ کا اعزاز بھی دیا گیا۔,Sports
32,بھارت اولمپک گیمز کی میزبانی کے خواب دیکھنے لگا,https://urdu.arynews.tv/india-olympic-games-2036/,بھارت اولمپک گیمز کی میزبانی کے خواب دیکھنے لگا اور اس نے 2036 کے اولمپکس اور پیرا اولمپکس کی میزبانی کیلیے خط لکھ دیا ہے۔ بھارتی میڈیا کے مطابق ہندوستان اولمپک تنظیم نے بین الاقوامی اولمپک کمیٹی کو خط لکھا ہے جس میں 2036 کے اولمپکس اور پیرا اولمپکس کی میزبانی کی خواہش ظاہر کی ہے۔ بھارت دسواں ملک ہے جس نے 2036 میں ہونے والے بین الاقوامی کھیلوں کے اس سب سب بڑے میلے کی میزبانی کی خواہش ظاہر کی ہے۔ اس کے علاوہ میکسیکو (میکسیکو سٹی، گواڈالاجارا-مونٹرری-ٹیجوانا)، انڈونیشیا (نوسانتارا)، ترکی (استنبول)، پولینڈ (وارسا، کراکو)، مصر (نیا انتظامی دارالحکومت) اور جنوبی کوریا (سیول انچیون) بھی 12 سال بعد ہونے والے اولمپکس کی میزبانی میں دلچسپی رکھتے ہیں۔ بتایا جا رہا ہے کہ انٹرنیشنل اولمپک کمیٹی نے مذکورہ ایونٹ کے لیے نومبر 2022 سے ہی بھارت اور دیگر خواہشمند ممالک سے بات چیت شروع کر دی تھی۔ واضح رہے کہ اس سے قبل بھارتی وزیراعظم نریندر مودی بھی کئی مواقع پر اولمپکس گیمز کی میزبانی کی خواہش ظاہر کر چکے ہیں۔ حالیہ اولمپکس اور پیرا اولمپکس پیرس میں ہوئے۔ 2028 میں کھیلوں کا یہ میلہ امریکی شہر لاس اینجلس میں سجے گا جب کہ آسٹریلیا 2032 کے اولمپکس کی میزبانی کرے گا۔,Sports
33,پاکستان کے محمد آصف کی ورلڈ اسنوکر چیمپئن شپ فائنل میں رسائی,https://urdu.arynews.tv/pakistans-muhammad-asif-reaches-world-snooker-championship-final/,سابق عالمی چیمپئن پاکستان کے محمد آصف نے آئی بی ایس ایف عالمی اسنوکر چیمپئن شپ کے فائنل میں رسائی حاصل کر لی ہے۔ تیسری مرتبہ فائنل میں جگہ بنانے والے محمد آصف نے سیمی فائنل میں قبرص کے کھلاڑی مائیکل جورجیو کو دلچسپ مقابلے کے بعد 3-5 سے شکست دے کر فائنل کیلئے کوالیفائی کیا۔ آصف نے چوتھے فریم میں سنچری بریک کھیلا اور اپنا سلور میڈل پکا کرنے کے ساتھ تیسری بار فائنل میں جگہ بنائی۔ پاکستانی اسٹار کا فائنل میں مقاببلہ ایشین چیمپئن ایران سے تعلق رکھنے والے علی گھر غوزلو سے ہوگا۔ یاد رہے کہ محمد آصف کا تعلق فیصل آباد سے ہے۔ انہوں نے پہلی مارتبہ آئی بی ایس ایف عالمی اسنوکر چیمپئن شپ 2012 میں جیتی تھی جب کہ 2019 میں وہ دوسری بار اسنوکر کے عالمی چیمپئن بنے تھے۔,Sports
34,کونسے 5 آسٹریلوی کرکٹرز تیسرا ون ڈے نہیں کھیلیں گے؟,https://urdu.arynews.tv/five-australian-senior-players-miss-3rd-odi/,آسٹریلیا کے کپتان پیٹ کمنز سمیت میچل اسٹارک، جوش ہیزل ووڈ، مارنوس لابو شین اور اسٹیو اسمتھ پاکستان کے خلاف تیسرے ون ڈے میچ میں شامل نہیں ہوں گے۔ کرکٹ آسٹریلیا کے مطابق پیٹ کمنز سمیت پانچوں کرکٹرز بھارت کے خلاف بورڈر گواسکر ٹرافی کی تیاریوں کو حتمی شکل دیں گے۔ زیوئیر بارلیٹ، سپینسر جانسن اور جوش فلپس آسٹریلوی کو تیسرے ون ڈے کیلئے اسکواڈ میں شامل کیا گیا ہے۔ لانس مورس کو میلبرن میں ون ڈے اسکواڈ میں شامل کیا گیا تھا۔ جوش ہیزل ووڈ نے ٹیسٹ کی تیاری کے لیے شیفلڈ شیلڈ کا میچ کھیلا تھا۔ کرکٹ آسٹریلیا کے مطابق جوش ہیزل ووڈ پاکستان کے خلاف دوسرا ون ڈے میچ نہیں کھیلے گے، جوش انگلس تیسرے میچ میں ٹیم کی قیادت کریں گے، وہ پاکستان کے خلاف ٹی ٹوئنٹی سیریز میں بھی قیادت کریں گے۔ واضح رہے کہ جوش انگلس آسٹریلیا کے 30 ویں ون ڈے اور 14 ویں ٹی ٹوئنٹی کپتان ہوں گے۔ اس سے قبل انگلینڈ کے سابق کپتان مائیکل وان اور پاکستان کے سابق کپتان وسیم اکرم نے نیوز لینڈ کے ہاتھوں بدترین شکست کے بعد بھارت کے زخموں پر نمک چھڑک دیا۔ میلبرن میں پاکستان اور آسٹریلیا کے درمیان ہونے والے پہلے ون ڈے انٹرنیشنل کے دوران کمنٹری کرتے ہوئے سابق انگلش کپتان نے اس خواہش کا اظہار کیا کہ وہ پاکستان اور بھارت کے درمیان ٹیسٹ کرکٹ میں دوبارہ سے مقابلہ دیکھنا چاہتے ہیں۔ انھوں نے کہا کہ کرکٹ کے مداحوں نے دونوں ٹیموں کے درمیان تقریباً 17 سال سے پانچ روزہ مقابلہ نہیں دیکھا، اب پاکستان کی ٹیم اسپن ٹریک پر بھارت کو شکست دے سکتی ہے۔ اس دوران کمنٹری باکس میں وسیم اکرم بھی موجود تھے، سابق پاکستانی کپتان نے لقمہ دیتے ہوئے کہا کہ پاکستان کے پاس بہترین موقع ہے کہ اسپن فرینڈلی ٹریک پر بھارت کو ٹیسٹ میچ ہرا دے۔ وسیم اکرم نے کہا کہ اگر اس وقت بھارت اور پاکستان کے درمیان ٹیسٹ میچ کھیلا جاتا ہے تو گرین شرٹس اسپن وکٹ پر بھارت کو شکست دے سکتے ہیں، یہ ایک بہت بڑا میچ ہوگا اور یہ کرکٹ کے لیے بھی اچھا ہوگا۔,Sports
35,اعجاز پٹیل جیسے بولرز لوکل کلب میں مل جائیں گے، کیف زہر اگلنے لگے,https://urdu.arynews.tv/ijaz-patel-like-bowlers-found-local-club-muhammad-kaif/,محمد کیف نے نیوزی لینڈ کے میچ وننگ بولر پر طنز کرتے ہوئے کہا ہے کہ اعجاز پٹیل جیسے بولرز بھارت کے ہر لوکل کلب میں مل جائیں گے۔ سابق بھارتی کرکٹر کو نیوزی لینڈ کے خلاف 3-0 کی وائٹ واش ہزیمت بالکل بھی ہضم نہیں ہوئی اور وہ نیوزی لینڈ کے اسپنرز کو نیچا دکھانے پر اتر آئے، ،محمد کیف نے کہا کہ نیوزی لینڈ کے پاس کوالٹی اسپنرز موجود نہیں تھے۔ محمد کیف نے کہا کہ گلین فلپس ایک پارٹ ٹائم بولر تھے، میں آپ سے جھوٹ نہیں بول رہا اعجاز پٹیل اور گلین فلپس جیسے اسپنرز ہماری مقامی اکیڈمیز میں ہوتے ہیں۔ انھوں نے کہا کہ اعجاز پٹیل کو دیکھیں تو وہ دو شاٹ بالز کرتے ہیں، دو فل ٹاس بالز کرتے ہیں اور دو لینتھ ڈیلیوریز کرتے ہیں جس پر ہم نے وکٹیں گنوائیں، گلین فلپس تو اچھی ڈیلیوریز کرنا جانتے ہی نہیں ہیں۔ سابق بھارتی کرکٹر نے کہا کہ اعجاز پٹیل نے ایک اوور میں صرف دو اچھی گیندیں کیں اور وکٹیں حاصل کیں۔ آخری ٹیسٹ میں شکست شرمناک ہے، ممبئی ٹیسٹ میں نیوزی لینڈ کی ٹیم میں کوئی بولر نہیں تھا۔ محمد کیف نے سوشل میڈیا پر ویڈیو کلپ بھی شیئر کیا اور لکھا کہ ’’اعجاز پٹیل جیسے اسپنر ہر لوکل کلب میں مل جائیں گے‘‘، میں مانتا ہوں کہ مچل سینٹنر نے اچھی بولنگ کی ہے انھوں نے جو پونے میں بولنگ کی وہ کلاسک بولنگ تھی۔ خیال رہے کہ اعجاز پٹیل نے ممبئی ٹیسٹ میں شاندار بولنگ کرتے ہوئے 11 وکٹیں حاصل کی تھیں جس کی وجہ سے بھارت کو اس ٹیسٹ میں شکست اور سیریز میں وائٹ واش کا سامنا کرنا پڑا تھا۔,Sports
36,کیا پاکستان بھارت کو ٹیسٹ ہرادے گا؟ وسیم اکرم اور مائیکل وان نے کیا کہا؟,https://urdu.arynews.tv/will-pakistan-beat-india-in-test-wasim-and-vaughan/,انگلینڈ کے سابق کپتان مائیکل وان اور پاکستان کے سابق کپتان وسیم اکرم نے نیوز لینڈ کے ہاتھوں بدترین شکست کے بعد بھارت کے زخموں پر نمک چھڑک دیا۔ میلبرن میں پاکستان اور آسٹریلیا کے درمیان ہونے والے پہلے ون ڈے انٹرنیشنل کے دوران کمنٹری کرتے ہوئے سابق انگلش کپتان نے اس خواہش کا اظہار کیا کہ وہ پاکستان اور بھارت کے درمیان ٹیسٹ کرکٹ میں دوبارہ سے مقابلہ دیکھنا چاہتے ہیں۔ انھوں نے کہا کہ کرکٹ کے مداحوں نے دونوں ٹیموں کے درمیان تقریباً 17 سال سے پانچ روزہ مقابلہ نہیں دیکھا، اب پاکستان کی ٹیم اسپن ٹریک پر بھارت کو شکست دے سکتی ہے۔ اس دوران کمنٹری باکس میں وسیم اکرم بھی موجود تھے، سابق پاکستانی کپتان نے لقمہ دیتے ہوئے کہا کہ پاکستان کے پاس بہترین موقع ہے کہ اسپن فرینڈلی ٹریک پر بھارت کو ٹیسٹ میچ ہرا دے۔ وسیم اکرم نے کہا  کہ اگر اس وقت بھارت اور پاکستان کے درمیان ٹیسٹ میچ کھیلا جاتا ہے تو گرین شرٹس اسپن وکٹ پر بھارت کو شکست دے سکتے ہیں، یہ ایک بہت بڑا میچ ہوگا اور یہ کرکٹ کے لیے بھی اچھا ہوگا۔ سوئنگ کے سلطان نے کہا کہ بھارت نیوزی لینڈ کے ہاتھوں ہوم گراؤنڈ پر 3-0 کی ہزیمت سے دوچار ہوا ہے اور اسپن ٹریک پر میچ ہو تو پاکستان کے پاچ چانس ہوگا کہ وہ بھارت کو ٹیسٹ میچ میں شکست سے دوچار کردے۔ خیال رہے کہ گزشتہ دنوں پاکستان اور بھارت دونوں ہی اپنے ہوم گراؤںڈ پر ٹیسٹ سیریز میں برسرپیکار تھے، ٹیسٹ میں گرین شرٹس نے انگلینڈ کو 2-1 کے مارجن سے شکست دی جبکہ بھارت تاریخ میں پہلی بار اپنی سرزمین پر وائٹ واش سے دوچار ہوا۔,Sports
37,ایمان خلیف کی ایک اور متنازع میڈیکل رپورٹ منظر عام پر,https://urdu.arynews.tv/iman-khalif-boxer-proven-male-gold-medalist-medical-report/,الجیرین خاتون باکسر ایمان خلیف کی ایک اور میڈیکل رپورٹ لیک ہوگئی ہے جس کی بنیاد پر یہ کہا جارہا ہے کہ وہ مرد ہیں۔ ایمان خلیف کی میڈیکل رپورٹ ایک میڈیا ادارے کی جانب سے لیک  کی گئی ہے جس کی بنیاد پر یہ کہا جارہا ہے کہ 25 سالہ باکسر مرد ہیں، الجیرین باکسر کی میڈیکل رپورٹ لیک ہونے کے بعد سوشل میڈیا پر بھی سامنے آگئی، اس رپورٹ کے بعد صارفین ان سے اولمپک گولڈ میڈل واپس لینے کا مطالبہ کررہے ہیں۔ بعضمیڈیا آؤٹ لیٹ پر لیک ہونے والے رپورٹ سے بہت سے لوگ اور چند ماہرین متفق نہیںاور وہ ایمان خلیف کی میڈیکل رپورٹ کو درست نہیں سمجھتے۔ غیر ملکی میڈیا کے مطابق ایمان خلیف کی جو میڈیکل رپورٹ لیک ہوئی اس میں طبی حوالے دیے گئے ہیں جس سے خاتون کے بائیولوجیکل طور پر مرد ہونے کا پتا چلتا ہے۔ پیرس اولمپک گیمز 2024 میں ایمان خلیف بطور خاتون طلائی تمغہ جیتا تھا اور وہ ایونٹ کے دوران اپنی جسمات کی وجہ سے خبروں کی زینت بنی رہی تھیں ویمن باکسنگ ایونٹ میں اٹلی کی اینجلا کیرنی نے الجیریا کی باکسر ایمان خلیف کے خلاف پہلے راؤنڈ کے صرف 46 سیکنڈز کے بعد ہی لڑنے سے انکار کر دیا تھا، انھوں نے کہا تھا کہ آج تک فائٹ کے دوران اتنا خطرناک مکا نہیں کھایا۔ اطالوی خاتون باکسر اینجلا کیرنی کا مزید کہنا تھا کہ ا الجیرین حریف خاتون باکسر کے معیار پر پورا نہیں اُترتیں، ان کے ساتھ کسی خاتون کا مقابلہ رکھنا ناانصافی ہے۔,Sports
38,پاکستان کے کس کھلاڑی کو پلیئر آف دی منتھ کیلیے نامزد کیا گیا؟,https://urdu.arynews.tv/icc-mens-player-of-the-month-nominees-for-october-2024-revealed/,پاکستانی اسپنر نعمان علی کو آئی سی سی پلیئر آف دی منتھ کے لیے نامزد کر دیا گیا۔ نعمان نے اکتوبر میں انگلینڈ کیخلاف شاندار پرفارمنس دکھا کر دو ٹیسٹ میں بیس وکٹیں اڑائیں تھیں۔ امیدواروں میں جنوبی افریقا کے رباڈا اور نیوزی لینڈ کےمچل سینٹنر کا نام بھی شامل ہے۔ 38 سالہ نعمان علی نے انگلینڈ کے خلاف پاکستان کے لیے زبردست پرفارمنس دے کر تاریخی جیت میں اہم کردار ادا کیا۔,Sports
39,روہت شرما کو فوری کپتانی چھوڑنے کا کس نے کہا؟,https://urdu.arynews.tv/advice-to-rohit-sharma-to-quit-captaincy-immediately/,روہت شرما کی قیادت میں بھارتی ٹیم سری لنکا کے بعد نیوزی لینڈ سے بھی وائٹ واش ہوگئی جس کے بعد انہیں سابق کپتان نے قیادت چھوڑنے کا مشورہ دیا ہے۔ بھارتی ٹیم کی کارکردگی ان دنوں زوال کا شکار ہے۔ روہت شرما کی قیادت میں بلیو شرٹس امریکا میں ہونے والے آئی سی سی ٹی 20 ورلڈ کپ کی ٹرافی اٹھانے کے بعد جیت کا تسلسل برقرار نہ رکھ سکے خصوصاً ٹیسٹ کرکٹ میں ان کی کارکردگی انتہائی شرمناک ہے۔ دو ماہ قبل سری لنکا سے ٹیسٹ سیریز میں شکست کے بعد اب بھارت کو اپنی سر زمین پر نیوزی لینڈ سے تین ٹیسٹ میچوں کی سیریز میں ذلت آمیز وائٹ واش شکست ہوئی ہے جس کے بعد نہ صرف کپتان بلکہ پوری ٹیم اور ہیڈ کوچ شائقین کرکٹ اور سابق کرکٹرز کی تنقید کی زد میں ہیں۔ ایسے میں سابق بھارتی کپتان لٹل ماسٹر سنیل گواسکر نے روہت شرما کو مشورہ دیا ہے کہ وہ رواں ماہ آسٹریلیا کے خلاف پانچ ٹیسٹ میچوں کی سیریز سے قبل کپتانی چھوڑ دیں۔ بھارتی میڈیا کے مطابق سنیل گواسکر نے آن لائن انٹرویو میں روہت کو یہ مشورہ ان کے ابتدائی دو ٹیسٹ میچوں میں دستیاب نہ ہونے کے تناظڑ میں دیا ہے اور اس کے ساتھ ہی انہوں بھارتی کرکٹ بورڈ اور سلیکٹرز پر بھی زور دیا ہے کہ وہ فوری طور پر نئے کپتان کی تقرری پر غور کریں۔ سابق کپتان نے مزید کہا کہ روہت شرما کی جگہ ان کے نائب کپتان جسپرت بمراہ یہ ذمے داری نبھا سکتے ہیں جب کہ ابھیمانیو ایسوارن ممکنہ طور پر روہت کی اوپننگ کی جگہ بھی پُر کر سکتے ہیں۔ تاہم اچھے نتائج کے لیے عارضی کے بجائے کپتان کا مستقبل بنیادوں پر تقرر کیا جائے۔ واضح رہے کہ نیوزی لینڈ سے وائٹ واش کے بعد بھارتی ٹیم آئی سی سی ورلڈ ٹیسٹ چیمپئن شپ کے پوائنٹ ٹیبل پر نہ صرف اپنی پہلی پوزیشن گنوا بیٹھی ہے بلکہ آئندہ سال فائنل میں کوالیفائی کرنے کے لیے اسے آسٹریلیا کے خلاف ٹیسٹ سیریز میں لازمی فتح بھی درکار ہوگی۔ پانچ ٹیسٹ میچوں پر مشتمل بارڈر، گواسکر ٹرافی سیریز کا 22 نومبر سے پرتھ میں پہلے ٹیسٹ میچ کے ساتھ آغاز ہوگا۔ بھارت اگر یہ سیریز جیتتا ہے تو براہ راست فائنل کے لیے کوالیفائی کر لے گا جب کہ شکست یا ڈرا ہونے کی صورت میں اس کو دیگر ٹیموں کے نتائج پر انحصار کرنا پڑے گا۔ نیوزی لینڈ سے شرمناک شکست کے بعد بھارتی کرکٹر کا اچانک ریٹائرمنٹ کا اعلان,Sports
40,نیوزی لینڈ سے شرمناک شکست کے بعد بھارتی کرکٹر کا اچانک ریٹائرمنٹ کا اعلان,https://urdu.arynews.tv/after-defeat-by-newzealand-an-indian-cricketer-annouced-retirement/,نیوزی لینڈ سے اپنی سر زمین پر تین ٹیسٹ میچوں کی ذلت آمیز شکست کے بعد ایک بھارتی کرکٹر نے اچانک ریٹائرمنٹ کا اعلان کر دیا ہے۔ دو روز قبل نیوزی لینڈ نے بھارت کو اسی کی سر زمین پر تین ٹیسٹ میچوں کی عبرت ناک وائٹ واش شکست دے کر تاریخ میں نام درج کرایا اور بھارتی ٹیم 25 سال بعد اپنے ہوم گراؤنڈ پر کلین سوئپ ہوئی۔ اس بڑی شکست کے بعد بھارتی شائقین کرکٹ سخت برہم ہیں اور ان کی جانب سے بشمول روہت شرما، ویرات کوہلی کھلاڑیوں کو ٹیم سے باہر کرنے کا مطالبہ زور پکڑتا جا رہا ہے۔ اس صورتحال میں ایک بھارتی کرکٹر نے اپنی ریٹائرمنٹ کا اعلان کر دیا ہے تاہم یہ اعلان موجودہ ٹیم میں شامل کھلاڑی نہیں بلکہ تین سال سے ٹیم سے باہر وکٹ کیپر بلے باز ردھیمان ساہا کی جانب سے سامنے آیا ہے۔ ردھیمان ساہا جنہوں نے بھارت کی جانب سے 40 ٹیسٹ اور 9 ون ڈے انٹرنیشنل میچز کھیل رکھے ہیں۔ دلچسپ بات ہے کہ انہیں آخری بار بھارت کی نمائندگی کا موقع بھی نیوزی لینڈ کے خلاف دسمبر 2021 میں کھیلے گئے ٹیسٹ میچ میں ملا تھا جس کے بعد وہ ٹیم میں جگہ بنانے میں ناکام رہے۔ 40 سالہ ساہا نے کرکٹ کے ہر فارمیٹ سے ریٹائرمنٹ کا اعلان کیا ہے اور یہ اعلان انہوں نے سوشل میڈیا پر ایک پوسٹ کے ذریعے کیا ہے جس میں انہوں نے کہا ہے کہ حالیہ رنجی ٹرافی کا سیزن ان کا آخری سیزن ہوگا۔ انہوں نے اپنی پوسٹ میں مزید کہا کہ کرکٹ میں ایک یادگار سفر کے بعد یہ سیزن میرا آخری ہوگا۔ بنگال کی نمائندگی کرتے ہوئے رنجی ٹرافی میں آخری بار کھیلنا میرے لیے اعزاز کی بات ہے۔ ہر ایک کا شکریہ جو اس ناقابل یقین سفر کا حصہ رہے ہیں، آپ کی حمایت میرے لیے بہت معنی رکھتی ہے۔ آئیے اس سیزن کو یادگار بنائیں۔ واضح رہے کہ ایم ایس دھونی کے انٹرنیشنل کرکٹ سے ریٹائرمنٹ کے بعد ساہا طویل عرصے تک ہندوستان کے پہلی پسند وکٹ کیپر بلے باز رہے۔ ٹیسٹ کرکٹ میں سب سے زیادہ سنچریاں بنانے والے ہندوستانی وکٹ کیپروں کی فہرست میں ساہا دوسرے نمبر پر ہیں۔ انہوں نے ٹیسٹ کیریئر میں 3 سنچریوں کی مدد سے 1353 رنز بنائے ہوئے ہیں۔,Sports
41,پاک آسٹریلیا دوسرا ون ڈے: دونوں ٹیموں میں تبدیلیوں کا امکان,https://urdu.arynews.tv/pak-australia-2nd-odi-changes-likely-in-both-teams/,پاکستان اور آسٹریلیا کے درمیان دوسرا ون ڈے میچ جمعہ کو ایڈیلیڈ میں کھیلا جائے گا جس کے لیے دونوں ٹیموں میں بڑی تبدیلیوں کا امکان ہے۔ میلبرن میں پہلے ون ڈے انٹرنیشنل میں شکست کے بعد قومی ٹیم جیت کا عزم لیے ایڈیلیڈ پہنچ گئی ہے جہاں وہ جمعہ کو آسٹریلیا کے خلاف میدان میں اترے گی۔ کھلاڑی آج ہوٹل میں آرام کریں گے جب کہ کل سے دوسرے ون ڈے کی تیاری شروع کریں گے۔ دوسرے ون ڈے انٹرنیشنل میں دونوں ٹیموں میں تبدیلیوں کا امکان ظاہر کیا جا رہا ہے۔ قومی فاسٹ بولر نسیم شاہ کی دوسرے ون ڈے میں شرکت مشکوک ہے۔ وہ میلبرن میں ہیمسٹرنگ انجری کا شکار ہو کر اپنے کوٹے کے 10 اوورز بھی مکمل نہ کرا سکے تھے اور آٹھواں اوور ادھورا چھوڑ کر میدان سے باہر چلے گئے تھے۔ دوسرے ون ڈے میں نسیم شاہ کی جگہ ایک اسپنر کو شامل کیا جا سکتا ہے تاہم اس کا حتمی فیصلہ ایڈیلیڈ کی پچ دیکھ کر کیا جائے گا۔ پاکستان کے اسکواڈ میں لیفٹ آرم رسٹ سپنر فیصل اکرم اور عرفات منہاس شامل ہیں۔ دوسری جانب آسٹریلیا کو دوسرے ون ڈے میں اپنے ریگولر کپتان پیٹ کمنز دستیاب نہیں ہوں گے، ان کی جگہ اسمتھ کپتانی کی ذمے داری نبھائیں گے جب کہ پلیئنگ الیون میں جوش ہیزل ووڈ کی واپسی کا امکان ہے۔ واضح رہے کہ تین ون ڈے انٹرنیشنل میچوں کی سیریز میں آسٹریلیا کو ایک صفر کی برتری حاصل ہے۔ آسٹریلیا سے پہلے ون ڈے میں‌ شکست کے بعد چیئرمین پی سی بی کا ٹویٹ وائرل,Sports
42,آسٹریلیا سے پہلے ون ڈے میں‌ شکست کے بعد چیئرمین پی سی بی کا ٹویٹ وائرل,https://urdu.arynews.tv/chairman-pcb-tweet/,آسٹریلیا سے پاکستان ٹیم پہلا ون ڈے ہار گئی مگر کم اسکور کے باوجود دل ناتواں نے مقابلہ خوب کیا جس پر چیئرمین پی سی بی نے ٹیم کو شاباش دی ہے۔ میلبرن میں آسٹریلیا نے لو اسکورنگ ون ڈے میچ میں سنسنی خیز مقابلے کے بعد صرف دو وکٹوں سے کامیابی حاصل کی اور پاکستان فتح کے انتہائی قریب آ کر بھی جیت نہ پا سکا۔ تاہم جہاں شائقین کرکٹ قومی ٹیم کی اس فائٹنگ اسپرٹ کو سراہ رہے ہیں وہیں پاکستان کرکٹ بورڈ کے چیئرمین محنس نقوی بھی آسٹریلیا جیسے مشکل ٹور میں پہلے میچ میں پاکستان ٹیم کی کاکردگی پر مسرور ہیں۔ محسن نقوی نے میچ کے نتیجے کے بعد سماجی رابطوں کی ویب سائٹ ایکس پر ٹوئٹ کیا جس میں قومی ٹیم کو فائٹنگ سے بھرپور کارکردگی پیش کرنے پر مبارک باد پیش کی۔ چیئرمین پی سی بی نے اپنے ٹویٹ میں لکھا کہ شاباش پاکستان ٹیم، زبردست مقابلہ کیا۔ یہ پہلا میچ تھا، اعتماد ہے کہ آپ ہمیں فخر محسوس کرائیں گے۔ محسن نقوی نے اپنے ٹویٹ کے آخر میں قومی ٹیم کو پیغام دیا کہ ’’بس محنت جاری رکھیں۔‘‘ واضح رہے کہ دورہ آسٹریلیا بطور کپتان محمد رضوان کا پہلا اسائنمنٹ ہے۔ قومی ٹیم کے آسٹریلیا روانگی سے قبل چیئرمین پی سی بی نے ٹیم سے ملاقات کی تھی اور واضح کہا تھا کہ قومی کھلاڑی ہاریں تو لڑ کر ہاریں، افسوس تب ہوتا ہے جب قومی ٹیم لڑے بغیر ہار جاتی ہے۔ اگر ٹیم لڑ کر ہاری تو میں ذمے داری لوں گا۔,Sports
43,نسیم شاہ کی انجری، دوسرا ون ڈے کھیلیں گے یا نہیں؟,https://urdu.arynews.tv/naseem-shah-injury-not-serious-team-sources/,پاکستان کرکٹ ٹیم کے فاسٹ بولر نسیم شاہ کی انجری سے متعلق ٹیم ذرائع کا کہنا ہے کہ فاسٹ بولر کی انجری تشویشناک نہیں، اگلے میچ تک فٹ ہو جائیں گے۔ ٹیم ذرائع کے مطابق نسیم شاہ کے کریمپس پڑے ہیں، مگر اگلے میچ میں وقت ہے، جب تک وہ مکمل فٹ ہوجائیں گے۔ فاسٹ بولر کو میلبورن میں آسٹریلیا کے خلاف پہلے ون ڈے میچ کے دوران بولنگ کے دوران کریمپس پڑ گئے تھے، جس کے باعث وہ اپنا آٹھواں اوور مکمل نہ کر سکے تھے اور گراؤنڈ سے باہر چلے گئے تھے۔ یاد رہے کہ میلبرن میں کھیلے گئے ون ڈے سیریز کے پہلے میچ کے بعد پاکستانی ٹیم دوسرا ون ڈے میچ کھیلنے کے لئے میلبرن سے ایڈیلیڈ روانہ ہوگئی۔ گزشتہ روز پہلے ون ڈے میچ میں سنسنی خیزمقابلے کے بعد قومی ٹیم کو شکست کا سامنا کرنا پڑا تھا۔ آسٹریلیا نے پاکستان کو دو وکٹوں سے شکست دی تھی۔,Sports
44,ون ڈے سیریز، پاکستان کرکٹ ٹیم میلبرن سے ایڈیلیڈ روانہ,https://urdu.arynews.tv/aus-vs-pak-2nd-odi-at-adelaide/,میلبرن میں کھیلے گئے ون ڈے سیریز کے پہلے میچ کے بعد پاکستانی ٹیم دوسرا ون ڈے میچ کھیلنے کے لئے میلبرن سے ایڈیلیڈ روانہ ہوگئی۔ گزشتہ روز پہلے ون ڈے میچ میں سنسنی خیزمقابلے کے بعد قومی ٹیم کو شکست کا سامنا کرنا پڑا تھا۔ آسٹریلیا نے پاکستان کو دو وکٹوں سے شکست دی تھی۔ پاکستان کی جانب سے جیت کے لیے دیا گیا 204 رنز کا معمولی ہدف پاکستانی بلے بازوں نے کینگروز کے لیے پہاڑ بنا دیا تاہم اعصاب شکن مقابلے کے بعد میزبان ٹیم یہ مقابلہ 2 وکٹوں سے اپنے نام کرنے میں کامیاب رہی۔ 204 رنز کے ہدف کے تعاقب میں آسٹریلیا کی دو وکٹیں جلد گر گئیں۔ میتھیو شارٹ (1) اور جیک فریسر (16) رنز بنا کر بالترتیب شاہین شاہ اور نسیم شاہ کا شکار بن گئے۔ 28 رنز پر دو وکٹیں گرنے کے بعد اسٹیون اسمتھ اور جوش انگلس کے درمیان 85 رنز کی پارٹنر شپ قائم ہوئی تاہم اس موقع پر صرف 4 گیندوں پر آسٹریلیا نے تین وکٹیں گنوا کر پاکستان کو گیم میں واپس آنے کا موقع فراہم کیا۔ 113 کے مجموعے پر حارث رؤف نے اسٹیون اسمتھ کو 44 کے انفرادی اسکور پر صائم ایوب کے گٹھ جوڑ سے قابو کیا۔ شاہین شاہ نے جوش انگلس کو 49 رنز پر آؤٹ کیا اور اس کے اگلے ہی اوور میں لگاتار دو گیندوں پر مارنس لبھوشن (16) اور گلین میکسویل (0) کی وکٹیں لے کر میچ میں سنسنی پیدا کر دی۔ ایرون ہارڈی کو محمد حسنین نے بولڈ کیا جب کہ سین ایبٹ 13 رنز پر رن آؤٹ ہوگئے۔ اس وقت آسٹریلیا کو جیت کے لیے 18 رنز اور پاکستان کو دو وکٹیں درکار تھیں لیکن اس کے بعد آسٹریلیا نے کوئی وکٹ نہ گرنے دی۔ کینگرو کپتان پیٹ کمنز 32 رنز ذمے دارانہ اننگ کھیل کر نا قابل شکست واپس لوٹے جب کہ مچل اسٹارک دو رنز پر ناٹ آؤٹ رہے۔ پاکستان کی جانب سے سب سے کامیاب بولر حارث رؤف رہے جنہوں نے 67 رنز دے کر 3 وکٹیں حاصل کیں۔ شاہین شاہ آفریدی نے 43 رنز دے کر 2 جب کہ نسیم شاہ اور محمد حسنین نے ایک ایک کھلاڑی کو آؤٹ کیا۔ اس سے قبل آسٹریلوی کپتان پیٹ کمنز نے ٹاس جیت کر پاکستان کو پہلے بیٹنگ کی دعوت دی گئی اور پوری ٹیم 46.4 اوورز میں صرف 203 رنز پر ہی پویلین لوٹ گئی۔ ون ڈے سیریز کا دوسرا میچ 8 نومبر کو ایڈیلیڈ میں جب کہ تیسرا اور آخری میچ 10 نومبر کو پرتھ میں کھیلا جائے گا۔ تمام میچز پاکستانی وقت کے مطابق صبح ساڑھے 8 بجے شروع ہوں گے۔,Sports
45,’کچھ غلطیاں ہوئیں ورنہ نتیجہ ہمارے حق میں آتا‘,https://urdu.arynews.tv/haris-rauf-we-were-20-30-runs-short/,قومی ٹیم کے فاسٹ بولر حارث رؤف کا کہنا ہے کہ ہم نے 20 سے 30 رنز کم بنائے، کچھ غلطیاں ہوئیں ورنہ نتیجہ ہمارے حق میں آتا۔ آسٹریلیا سے پہلے ون ڈے میچ میں سنسنی خیز مقابلے کے بعد پاکستان کو 2 وکٹوں سے شکست ہوئی، فاسٹ بولر حارث رؤف نے نیوز کانفرنس کرتے ہوئے کہا کہ ہدف کا دفاع کرسکتے تھے، کھلاڑیوں نے ہمت نہیں ہاری پوری جان لگائی۔ انجری سے متعلق انہوں نے کہا کہ انجری بتا کر نہیں آتی کبھی ہوسکتی ہے۔ واضح رہے کہ میلبرن میں کھیلے گئے پہلے ون ڈے میچ میں پاکستان نے پہلے بیٹنگ کرتے ہوئے آسٹریلیا کو جیت کے لیے 204 رنز کا ہدف دیا تھا تاہم پاکستانی پیسرز نے شاندار بولنگ کا مظاہرہ کرتے ہوئے یہ معمولی ہدف بھی پہاڑ بنا دیا تھا۔ یہ پڑھیں: آسٹریلیا سے پہلے ون ڈے میں شکست پر کپتان رضوان نے کیا کہا؟ کینگروز نے 8 وکٹوں کے نقصان پر یہ ہدف حاصل کر کے سیریز میں ایک صفر کی برتری حاصل کر لی ہے۔ اس میچ میں پاکستانی بیٹرز نے بھی سست ترین بیٹنگ کی اور نصف سے زائد اوورز میڈن کھیلے۔ آسٹریلوی فاسٹ بولر مچل اسٹارک کو 3 وکٹیں حاصل کرنے پر میچ کا بہترین کھلاڑی قرار دیا گیا۔ دوسرا میچ 8 نومبر کو ایڈیلیڈ میں جب ک تیسرا اور آخری میچ 10 نومبر کو پرتھ میں کھیلا جائے گا۔ تمام میچز پاکستانی وقت کے مطابق صبح ساڑھے 8 بجے شروع ہوں گے۔,Sports
46,نیوزی لینڈ سے عبرتناک شکست، بھارتی بورڈ کا گھمبیر کی من مانیاں ختم کرنیکا فیصلہ,https://urdu.arynews.tv/gambhir-under-scanner-bcci-likely-to-snatch-power-after-new-zealand-debacle/,ٹیسٹ سیریز میں نیوزی لینڈ کے ہاتھوں بدترین 3-0 کی شکست کے بعد بھارتی کرکٹ بورڈ نے گوتم گھمبیر کے گرد گھیرا تنگ کرنے کی تیاری کرلی۔ بھارت کو اپنی سرزمین پر تاریخ میں پہلی بار تین ٹیسٹ میچ کی سیریز میں بے مثال وائٹ واش کا سامنا کرنا پڑا ہے، جس کے بعد بھارتی ورلڈ ٹیسٹ چیمپئن شپ میں پوائنٹس ٹیبل پر پہلے سے دوسرے نمبر پر چلا گیا ہے، اب بی سی سی آئی ان سے سلیکشن کے اختیارات واپس لینے کی سوچ رہا ہے۔ بی سی سی آئی نے گمبھیر کو ہیڈ کوچ بناتے ہوئے سلیکشن کے معاملات میں انکے پیشرو روی شاستری اور راہول ڈریوڈ کے برعکس کافی آزاد دی اور پلیئرز کو منتخب کرنے کا اختیار دیا تھا۔ اب بھارتی کرکٹ بورڈ میں گمبھیر کے حوالے سے خدشات پائے جاتے ہیں، نیوزی لینڈ کے خلاف تیسرے ٹیسٹ گھمبیر نے ممبئی میں اسپن پچ بنانے پر اصرار کیا حالانکہ یہ کوئی راز نہیں کہ ہندوستانی بیٹنگ لائن اپ اسپن کے خلاف چند سالوں سے نہایت کمزور پرفارمنس دکھا رہی ہے۔ ایسے میں بھارتی کرکٹ کے اعلیٰ حکام تھوڑے ناراض نظر آتے ہیں کیوں کہ گھمبیر کی کوچنگ میں سری لنکا سے 2-0 سے ہارنے کے بعد اب نیوزی لینڈ سے 3-0 سے شکست ہوئی ہے۔ بھارتی ٹیسٹ کرکٹ ٹیم کو آئندہ دورہ آسٹریلیا درپیش ہے، مسلسل تیسری بار ٹیسٹ چیمپئن شپ میں فائنل میں جگہ بنانے کے لیے آسٹریلیا کے خلاف اسے شکست اور ڈرا دونوں سے بچنا ہوگا۔ گمبھیر کی قسمت مکمل طور پر آسٹریلیا کے آنے والے دورے پر منحصر ہے جہاں بھارت کو بارڈرگواسکر ٹرافی میں پانچ ٹیسٹ کھیلے گا، بھارت کو اس سیریز میں ٹائٹل کو برقرار رکھنے کا چیلنج درپیش ہے۔,Sports
47,شکیب الحسن کا بولنگ ایکشن رپورٹ، پابندی کا خطرہ,https://urdu.arynews.tv/shakib-al-hasan-reported-for-suspect-bowling-action/,برطانیہ میں بنگلادیشی آل راؤنڈر شکیب الحسن کا بولنگ ایکشن رپورٹ ہو گیا جس کے بعد ان پر پابندی لگنے کا خطرہ منڈلانے لگا۔ انگلش بورڈ نے آل راؤنڈر کو ایکشن کےجائزے کی ہدایت کر دی۔ شکیب ٹیسٹ اور ٹی ٹوئنٹی سے ریٹائر ہو چکے ہیں اور وہ اس وقت انگلش کاؤنٹی کھیل رہے ہیں۔ شکیب الحسن آئندہ برس پاکستان میں چیمپئنز ٹرافی کھیل کر ون ڈے کو بھی خیرباد کہنے کے خواہاں ہیں۔ بنگلادیشی آل راؤنڈر نے سمتبر کے آخر میں سرے کاؤنٹی کو جوائن کیا تھا۔ کاؤنٹی چیمپیئن شپ ڈویژن I کے اس میچ میں، شکیب الحسن نے دو اننگز میں 63.2 اوورز کرائے اور 193 رنز کے عوض 9 وکٹیں حاصل کیں۔ لیکن گیند کے ساتھ اپنی بہترین کوششوں کے باوجود، سرے سمرسیٹ کے خلاف آخری دن 221 رنز کے ہدف کو حاصل کرنے میں ناکام رہا اور مقابلہ ڈرا کرنے کے لیے 78 اوورز تک دفاعی انداز میں بیٹنگ کرتے ہوئے 109 رنز پر ڈھیر ہوگئی۔,Sports
48,مچل اسٹارک نے پاکستان کے خلاف میچ میں اہم اعزاز حاصل کرلیا,https://urdu.arynews.tv/pakvsaus-mitchell-starc-achieves-milestone/,پاکستان کے خلاف پہلے ون ڈے میچ میں آسٹریلوی فاسٹ بولر مچل اسٹارک نے اہم اعزاز حاصل کرلیا۔ تین ون ڈے میچوں کی سیریز کے پہلے میچ میں آسٹریلیا نے سنسنی خیز مقابلے کے بعد پاکستان کو دو وکٹوں سے شکست دے دی۔ پاکستان کی ٹیم 46.4 اوورز میں 203 رنزبناکر آؤٹ ہوگئی، جبکہ میزبان ٹیم نے ہدف 33.3 اوورز میں 8 وکٹوں کے نقصان پر حاصل کرلیا، مچل اسٹارک کو میچ کا بہترین کھلاڑی قرار دیا گیا۔ مچل اسٹارک نے دس اوورز میں 33 رنز دے کر تین وکٹیں حاصل کیں۔ اس کے ساتھ فاسٹ بولر ہوم گراؤنڈ پر 100 وکٹیں حاصل کرنے والے پانچویں بولر بن گئے ہیں، انہوں نے صائم ایوب کو پویلین کہ راہ دکھائی اور یہ کارنامہ انجام دیا۔ ہوم گراؤنڈ پر سب سے زیادہ وکٹیں حاصل کرنے والوں کی فہرست میں بریٹ لی، گلین میک گرا، شین وارن اور کریگ میک ڈرموٹ شامل ہیں۔ آسٹریلوی سرزمین پر بریٹ لی نے 94 میچوں میں 169 وکٹیں حاصل کی ہیں، گلین میک گرا کی وکٹوں کی تعداد 160 ہے، جبکہ شین وارن 134 اور کریگ میک ڈرموٹ نے 125 وکٹیں حاصل کررکھی ہیں۔,Sports
49,عرفان خان کی شاندار فیلڈنگ کی ویڈیو دیکھیں,https://urdu.arynews.tv/viral-irfan-khans-stunning-catch-after-valiant-effort-goes-viral/,قومی ٹیم کے آل راؤنڈر عرفان خان کی شاندار فیلڈنگ اور کیچ کی ویڈیو سوشل میڈیا پر وائرل ہورہی ہے۔ تین ون ڈے میچوں کی سیریز کے پہلے میچ میں آسٹریلیا نے سنسنی خیز مقابلے کے بعد پاکستان کو دو وکٹوں سے شکست دے دی۔ پاکستان کی ٹیم 46.4 اوورز میں 203 رنزبناکر آؤٹ ہوگئی، جب کہ میزبان ٹیم نے ہدف 33.3 اوورز میں 8 وکٹوں کے نقصان پر حاصل کرلیا، مچل اسٹارک کو میچ کا بہترین کھلاڑی قرار دیا گیا۔ پہلے بیٹنگ کرتے ہوئے قومی ٹیم کے صائم ایوب 1 رن اور عبداللہ شفیق 12 رنز پر مچیل اسٹارک کی گیند پر آؤٹ ہوئے۔ بابر اعظم اور ایڈم زمپا نے 37 رنز پر آؤٹ کیا جب کہ کامران غلام 5 رنز بناکر پیٹ کمنز کی گیند کا شکار بنے۔ A post shared by Pakistan Cricket (@therealpcb) سلمان علی آغا کو سین ایبٹ نے 12 جب کہ کپتان محمد رضوان کو مارنس لبوشین نے 44 رنز پر آؤٹ کیا، شاہین شاہ آفریدی 24 رنز بناکر اسٹارک کی گیند پر آؤٹ ہوئے۔ پاکستان کی جانب سے حارث رؤف نے 3 ، شاہین شاہ آفریدی نے 2 اور نسیم شاہ اور محمد حسنین نے ایک ایک کھلاڑی کو آؤٹ کیا۔ تاہم قومی ٹیم کے آل راؤنڈر عرفان خان کی ویڈیو سوشل میڈیا پر وائرل ہورہی ہے جس میں انہوں نے تین شاندار کیچ لیے اور شاندار فیلڈںگ بھی کی۔ عرفان خان 22 رنز بنا کر آؤٹ ہوئے لیکن انہوں نے فیلڈنگ کرتے ہوئے جیک فریسر، مارنس لبوشین، جوش انگلس کے کیچ تھامے اور یقینی چھکا بھی بچایا۔ کمنٹیٹرز نے بھی نوجوان کھلاڑی کی تعریف کی جبکہ سوشل میڈیا صارفین کی جانب سے بھی عرفان خان کی کارکردگی کو سراہا جارہا ہے۔,Sports
50,آسٹریلیا سے سیریز کیلیے پاکستانی کھلاڑی کیا خاص تیاری کر رہے ہیں؟,https://urdu.arynews.tv/aus-vs-pak-t20-usman-khan/,آسٹریلیا کے خلاف ٹی 20 سیریز کے چھ کھلاڑیوں کی نیشنل بینک اسٹیڈیم کراچی تیاریاں جاری ہیں۔ پاکستان ٹی ٹوئنٹی اسکواڈ میں شامل عثمان خان نے میڈیا سے گفتگو میں کہا کہ آسٹریلیا کے خلاف ٹی 20 کھیلنے کی اچھی تیاری ہورہی ہے ماربل رکھ کر تیز اور باونسی بال کھیلنے کی پریکٹس کررہا ہوں۔ انہوں نے کہا کہ آسٹریلیا میں کھیلنے کیلئے کَٹ اور پُل کیلئے خاص تیاری کرنا ہوگی کیونکہ آسٹریلیا میں کنڈیشن مختلف ہوتی ہے ماربل پر پریکٹس کی وجہ پُل اور کُٹ کی اچھی تیاری مکمل کرنا ہے۔ عثمان خان نے کہا کہ آسٹریلیا کے فاسٹ بولرز کی ویڈیوز بھی دکھ رہا ہوں توجہ صرف آسٹریلیا کے خلاف ٹی ٹوئنٹی سیریز پر مرکوز ہے فی الحال چیمپئنز ٹرافی دور ہے اس بارے میں نہیں سوچ رہا۔ ان کا کہنا تھا کہ آسٹریلوی کنڈیشنز میں ٹاپ آڈر ناکام ہوتا ہے پاکستان کا ہی نہیں آسٹریلیا کا ٹاپ آڈر بھی جلد آوٹ ہوجاتا ہے رضوان کے ساتھ ملتان سلطانز میں کھیلتا رہا ہوں رضوان کی سب کھلاڑیوں کے ساتھ تال میل اچھی رہتی ہے۔,Sports
51,آسٹریلیا سے پہلے ون ڈے میں شکست پر کپتان رضوان نے کیا کہا؟,https://urdu.arynews.tv/rizwan-media-talk-after-lost-against-australia/,آسٹریلیا نے پہلے ون ڈے میں سنسنی خیز مقابلے کے بعد پاکستان کو دو وکٹوں سے ہرا دیا کپتان محمد رضوان کم بیک کا عزم کیا ہے۔ پاکستان کرکٹ ٹیم کے کپتان محمد رضوان نے میچ کے بعد گفتگو میں کہا کہ ہم نے بھرپور مقابلہ کیا، نتیجہ اللہ تعالیٰ کے ہاتھ میں ہوتا ہے۔ محمد رضوان نے پاکستانی بولرز کی تعریف کی بالخصوص حارث رؤف کی بولنگ کو شاندار قرار دیتے ہوئے کہا کہ کم ہدف کے تعاقب میں پاکستانی پیسرز نے کینگروز کو مشکل میں ڈالا۔ انہوں نے کہا کہ سیریز میں ایک صفر کا خسارہ ہوا ہے لیکن اگلے میچ میں کم بیک کریں گے۔ واضح رہے کہ میلبرن میں کھیلے گئے پہلے ون ڈے میچ میں پاکستان نے پہلے بیٹنگ کرتے ہوئے آسٹریلیا کو جیت کے لیے 204 رنز کا ہدف دیا تھا تاہم پاکستانی پیسرز نے شاندار بولنگ کا مظاہرہ کرتے ہوئے یہ معمولی ہدف بھی پہاڑ بنا دیا تھا۔ کینگروز نے 8 وکٹوں کے نقصان پر یہ ہدف حاصل کر کے سیریز میں ایک صفر کی برتری حاصل کر لی ہے۔ اس میچ میں پاکستانی بیٹرز نے بھی سست ترین بیٹنگ کی اور نصف سے زائد اوورز میڈن کھیلے۔ دوسرا میچ 8 نومبر کو ایڈیلیڈ میں جب ک تیسرا اور آخری میچ 10 نومبر کو پرتھ میں کھیلا جائے گا۔ تمام میچز پاکستانی وقت کے مطابق صبح ساڑھے 8 بجے شروع ہوں گے۔ پاکستانی بیٹرز نے سستی میں سب کو پیچھے چھوڑ دیا، 25 سے زائد اوورز ڈاٹ کھیل ڈالے,Sports
52,پاکستانی بیٹرز نے سستی میں سب کو پیچھے چھوڑ دیا، 25 سے زائد اوورز ڈاٹ کھیل ڈالے,https://urdu.arynews.tv/pakistani-batsmen-bowled-more-than-25-overs/,آسٹریلیا کے خلاف پہلے ون ڈے میچ میں پاکستانی بیٹرز نے سستی میں سب کو پیچھے چھوڑ دیا اور آدھے سے زائد اوورز ڈاٹ کھیلے۔ میلبرن میں کھیلے گئے پہلے ون انٹرنیشنل میں پاکستانی بیٹرز نے تو فلاپ شو پیش کیا لیکن بولرز نے جان لڑائی تاہم آخر میں فتح میزبان آسٹریلیا کے نام رہی۔ اس میچ کی ذمے داری پاکستان کی سست بیٹنگ پر عائد ہوتی ہے۔ پاکستانی ٹیم مکمل 50 اوورز نہ کھیل سکی اور 46.4 اوورز میں ہی 203 رنز پر میدان بدر ہوگئی تاہم (162 گیندیں) 25 سے زائد اوورز ڈاٹ کھیل ڈالے۔ گرین شرٹس نے مجموعی طور پر 46.4 اوورز (280 گیندیں) کھیلیں جس میں سے 162 گیندوں پر کوئی رن نہیں بنایا۔ میچ کے ہیرو مچل اسٹارک نے اپنے کوٹے کے 10 اوورز میں 44 گیندیں ڈاٹ کرائیں۔ قومی ٹیم نے ابتدائی 20 اوورز میں 75 گیندیں اور اگلے 26.4 اوورز میں 66 ڈاٹ بالز کھیلیں۔ مچل اسٹارک اور کپتان پیٹ کمنز نے اکیلے ہی 13 اوورز کے برابر ڈاٹ بالیں کرائیں۔ اسپنر ایڈم زمپا نے بھی پاکستانی بیٹرز کو ہلنے نہ دیا اور 10 اوورز میں 30 ڈاٹ بالز کرانے کے ساتھ 2 وکٹیں بھی حاصل کیں۔ پاکستانی بلے باز اننگ کی 61.34 فیصد گیندوں پر صرف دفاعی شاٹ کھیتے ہی دکھائی دیے۔ پاکستان کے خلاف آسٹریلیا نے 8 بولرزکا استعمال کیا اور رنز کی رفتار نہ بڑھنے دے کر گرین شرٹس پر دباؤ ڈالے رکھا۔ پاکستان کی جانب سے سب سے سست بیٹنگ کا مظاہرہ کپتان اور نائب کپتان کی جانب سے دیکھنے میں آیا۔ محمد رضوان نے 71 گیندوں پر 44 رنز کی اننگ کھیلی اور ان کا اسٹرائیک ریٹ 61.97 رہا جب کہ ان کے نائب سلمان علی آغا ان سے بھی سست رفتار رہے جنہوں نے 12 رنز بنانے کے لیے 29 گیندوں کا سامنا کیا اور ان کا اسٹرائیک ریٹ 41.37 رہا۔ عبداللہ شفیق نے 26 گیندوں پر 12 رنز، بابر اعظم نے 44 گیندوں پر 37 رنز بنا پائے۔ گرین شرٹس کی جانب سے 100 سے زائد کی اسٹرائیک ریٹ سے صرف فاسٹ بولرز شاہین شاہ آفریدی اور نسیم شاہ نے بیٹنگ کی۔ شاہین نے 19 گیندوں پر 24 اور نسیم شاہ نے 39 گیندوں پر 40 رنز کی اننگ کھیل کر بلے بازوں کو بیٹنگ کا سبق سکھایا۔ آسٹریلیا نے سنسنی خیز مقابلے کے بعد پہلے ون ڈے میں پاکستان کو ہرا دیا,Sports
53,آسٹریلیا نے سنسنی خیز مقابلے کے بعد پہلے ون ڈے میں پاکستان کو ہرا دیا,https://urdu.arynews.tv/australia-defeated-pakistan-in-the-first-odi/,میلبرن میں کھیلے جا رہے پہلے ون ڈے میچ میں سنسنی خیز مقابلے کے بعد آسٹریلیا نے پاکستان کو دو وکٹوں سے شکست دے دی۔ پاکستان کی جانب جیت کے لیے دیا گیا 204 رنز کا معمولی ہدف پاکستانی بلے بازوں نے کینگروز کے لیے پہاڑ بنا دیا تاہم اعصاب شکن مقابلے کے بعد میزبان ٹیم یہ مقابلہ 2 وکٹوں سے اپنے نام کرنے میں کامیاب رہی۔ A post shared by Cric Overview (@cricoverview) 204 رنز کے ہدف کے تعاقب میں آسٹریلیا کی دو وکٹیں جلد گر گئیں۔ میتھیو شارٹ (1) اور جیک فریسر (16) رنز بنا کر بالترتیب شاہین شاہ اور نسیم شاہ کی وکٹیں بن گئے۔ 28 رنز پر دو وکٹیں گرنے کے بعد اسٹیون اسمتھ اور جوش انگلس کے درمیان 85 رنز کی پارٹنر شپ قائم ہوئی تاہم اس موقع پر صرف 4 گیندوں پر آسٹریلیا نے تین وکٹیں گنوا کر پاکستان کو گیم میں واپس آنے کا موقع فراہم کیا۔ A post shared by Pakistan Cricket (@therealpcb) 113 کے مجموعے پر حارث رؤف نے اسٹیون اسمتھ کو 44 کے انفرادی اسکور پر صائم ایوب کے گٹھ جوڑ سے قابو کیا۔ شاہین شاہ نے جوش انگلس کو 49 رنز پر آؤٹ کیا اور اس کے اگلے ہی اوور میں لگاتار دو گیندوں پر مارنس لبھوشن (16) اور گلین میکسویل (0) کی وکٹیں لے کر میچ میں سنسنی پیدا کر دی۔ A post shared by Pakistan Cricket (@therealpcb) ایرون ہارڈی کو محمد حسنین نے بولڈ کیا جب کہ سین ایبٹ 13 رنز پر رن آؤ ہوگئے۔ اس وقت آسٹریلیا کو جیت کے لیے 18 رنز اور پاکستان کو دو وکٹیں درکار تھیں لیکن اس کے بعد آسٹریلیا نے کوئی وکٹ نہ گرنے دی۔ کینگرو کپتان پیٹ کمنز 32 رنز ذمے دارانہ اننگ کھیل کر نا قابل شکست واپس لوٹے جب کہ مچل اسٹارک دو رنز پر ناٹ آؤٹ رہے۔ پاکستان کی جانب سے سب سے کامیاب بولر حارث رؤف رہے جنہوں نے 67 رنز دے کر 3 وکٹیں حاصل کیں۔ شاہین شاہ آفریدی نے 43 رنز دے کر 2 جب کہ نسیم شاہ اور محمد حسنین نے ایک ایک کھلاڑی کو آؤٹ کیا۔ A post shared by Pakistan Cricket (@therealpcb) اس سے قبل آسٹریلوی کپتان پیٹ کمنز نے ٹاس جیت کر پاکستان کو پہلے بیٹنگ کی دعوت دی گئی اور پوری ٹیم 46.4 اوورز میں صرف 203 رنز پر ہی پویلین لوٹ گئی۔ پاکستان کی بیٹنگ کی ناکامی کا اندازہ اس بات سے لگایا جا سکتا ہے کہ ایک بلے باز بھی نصف سنچری نہ بنا سکا۔ کپتان محمد رضوان 44 رنز بنا کر ٹاپ اسکورر رہے۔ نسیم شاہ 40 اور بابر اعظم 37 رنز بنا کر دوسرے نمایاں بلے باز رہے۔ آسٹریلیا کی جانب سے مچل اسٹارک سب سے کامیاب بولر رہے جنہوں نے 33 رنز دے کر 3 وکٹیں حاصل کیں۔ پیٹ کمنز اور ایڈم زمپا نے دو، دو جب کہ ایبٹ اور لبھوشن نے ایک، ایک کھلاڑی کو آؤٹ کیا۔ آج پاکستان کی جانب سے صائم ایوب اور عرفان خان نیازی نے ون ڈے انٹرنیشنل ڈیبیو کیا ہے۔ سابق قومی کپتان وسیم اکرم نے دونوں کھلاڑیوں کو ڈیبیو کیپ دی۔ اس فتح کے ساتھ آسٹریلیا کو تین میچوں کی سیریز میں ایک صفر کی برتری حاصل ہو گئی ہے۔ مچل اسٹارک میچ کے بہترین کھلاڑی قرار پائے۔ سیریز کا دوسرا میچ 8 نومبر کو ایڈیلیڈ میں جب کہ تیسرا اور آخری میچ 10 نومبر کو پرتھ میں کھیلا جائے گا۔ تمام میچز پاکستانی وقت کے مطابق صبح ساڑھے 8 بجے شروع ہوں گے A post shared by Pakistan Cricket (@therealpcb) میلبرن میں کرکٹ آسٹریلیا کی جانب سے پاکستانی شائقین کے لیے الگ فین زون بنایا گیا تھا جہاں پاکستانی سپورٹر باجے تاشوں کے ساتھ اسٹیڈیم میں آئے تھے اور پاکستانی اننگ میں ہر شاٹ پر جب کہ فیلڈنگ کے دوران ہر وکٹ پر پاکستانی کرکٹرز کا جوش بڑھاتے رہے۔ میچ سے قبل پاکستان اور آسٹریلوی کپتانوں محمد رضوان اور پیٹ کمنز نے ون ڈے سیریز ٹرافی کی رونمائی کی اور ٹرافی کے ہمراہ تصاویر بنوائیں۔ A post shared by Pakistan Cricket (@therealpcb) واضح رہے کہ آسٹریلیا میں گرین شرٹس کا ریکارڈ خراب ہے اور پاکستان ٹیم کینگروز کو ان کی سر زمین پر صرف ایک ہی ون ڈے سیریز ہرا سکی ہے۔ ویڈیو دیکھیں: نسیم شاہ کی تابڑ توڑ بیٹنگ، 2 بلے توڑ ڈالے,Sports
54,فٹبال میچ کے دوران آسمانی بجلی گرنے سے ایک کھلاڑی ہلاک، 4 زخمی,https://urdu.arynews.tv/peru-lightning-strike-during-a-football-match-one-player-was-killed/,پیرو میں فٹ بال میچ کے دوران آسمانی بجلی گرنے کے نتیجے میں ایک کھلاڑی ہلاک جب کہ چار زخمی ہو گئے۔ غیر ملکی میڈیا کے مطابق پیرو میں مقامی ٹیموں کے فٹبال میچ کے دوران آسمانی بجلی گر پڑی جس کی لپیٹ میں آ کر ایک کھلاڑی ہلاک جب کہ چار زخمی ہوگئے۔ رپورٹکے مطابق یہ واقعہ مقامی وقت کے مطابق سہ پہر 4 بجے چیچا کے کوٹو کوٹو اسٹیڈیم میں پیش آیا جہاں دو مقامی ٹیموں جووینٹڈ بیلاویستا اور فیمیلیا چوکا کے درمیان میچ کھیلا جا رہا تھا۔ میچ کے دوران شدید طوفان کے باعث میچ روک دیا گیا تھا اور کھلاڑی گراؤنڈ سے باہر آ رہے تھے کہ اسی دوران اچانک آسمانی بجلی گر پڑی۔ اس حادثے کے نتیجے میں جوزے ہیوگو ڈی لاکروز نامی کھلاڑی موقع پر دم توڑ گیا جب کہ چار دیگر کھلاڑی جھلس کر شدید زخمی ہوئے، جن میں سے گول کیپر جوان چوکا کی حالت تشویشناک بتائی جاتی ہے۔,Sports
55,ویڈیو دیکھیں: نسیم شاہ کی تابڑ توڑ بیٹنگ، 2 بلے توڑ ڈالے,https://urdu.arynews.tv/viral-video-pak-australia-series-melburn-naseem-shah-broke-2-bats/,آسٹریلیا کے خلاف پہلے ون ڈے میں پاکستانی بیٹنگ ناکام رہی لیکن فاسٹ بولر نے تابڑ توڑ بیٹنگ کرتے ہوئے دو بلے توڑ ڈالے۔ پاکستان اور آسٹریلیا کے درمیان تین ون ڈے انٹرنیشنل میچوں کی سیریز کے میلبرن میں کھیلے جا رہے پہلے میچ میں پاکستانی بلے بازوں نے فلاپ شو پیش کیا۔ ٹیم مکمل 50 اوورز بھی نہ کھیل سکی اور 46.4 اوورز میں 203 رنز پر ڈھیر ہوگئی۔ میچ میں جہاں بڑے بڑے بلے باز ناکام رہے وہیں نسیم شاہ نے دسویں نمبر پر مشکل صورتحال میں تیز بیٹنگ کر کے پاکستان کو 200 کا ہندسہ پار کروایا اور 39 گیندوں پر 40 رنز بنائے۔ نسیم شاہ نے چار چھکے بھی مارے اور بلے بازوں کو بتا دیا کہ بیٹنگ کیسے کی جاتی ہے۔ پاکستانی بیٹرز کی ناکامی کا غصہ فاسٹ بولر نے بلے پر نکالا اور تابر توڑ بیٹنگ کے دوران دو بلے توڑ ڈالے۔ بلے ٹوٹنے کے باعث نسیم شاہ کو دو بار بیٹ تبدیل کرنے پڑے۔ شاید اسی وجہ سے ان کا ردھم ٹوٹا اور وہ اپنے کیریئر کی پہلی نصف سنچری نہ بنا سکے۔ پہلا ون ڈے: آسٹریلیا کیخلاف پاکستان ٹیم 203 رنز پر آؤٹ,Sports
56,ساجد خان نے انگلینڈ سیریز کی ٹرافیاں ننھے بیٹوں کو تھما دیں، تصاویر وائرل,https://urdu.arynews.tv/sajid-khan-england-series-trophies-gave-to-his-sons/,حال ہی میں پاکستان نے انگلینڈ کو تین ٹیسٹ میچوں کی سیریز میں دو، ایک سے شکست دی ساجد خان نے مین آف دی میچ اور مین آف دی سیریز کی ٹرافیاں حاصل کیں۔ گزشتہ ماہ پاکستان نے انگلینڈ کو تین ٹیسٹ میچوں کی سیریز میں دو صفر سے شکست دے کر ساڑھے تین سال بعد اپنی سر زمین پر ٹیسٹ سیریز میں فتح حاصل کی۔ پہلے میچ میں خسارے میں جانے کے بعد پی سی بی نے ٹیم میں بڑی اکھاڑ پچھاڑ کی اور عرصے سے نظر انداز ساجد خان اور نعمان علی کو موقع دیا۔ دونوں اسپنرز نے اپنی گھومتی گیندوں سے انگلش بلے بازوں کو ایسا پریشان کیا کہ دو میچز میں 39 وکٹیں انہوں نے حاصل کیں اور ٹیم کو فتح یاب کرایا۔ دوسرے ٹیسٹ میں فتح کی بنیاد رکھنے والے ساجد خان کو مجموعی طور پر میچ میں نو وکٹوں کے حصول پر مین آف دی میچ قرار دیا گیا جب کہ سیریز میں 19 وکٹیں لینے اور 72 رنز بنانے پر سیریز کا بہترین کھلاڑی قرار دیا گیا۔ ساجد خان کو اس اعزاز کے ساتھ دو ٹرافیاں بھی دی گئیں جو انہوں نے گھر جا کر اپنے بیٹوں محمد ہاشمی اور محمد ہادی کو تھما دیں۔ ٹیسٹ سیریز کے ہیرو نے کیپشن میں لکھا کہ یہ مسکراہٹ سب کچھ بتا رہی ہے، میرے پیارے بچے محمد ہاشمی اور محمد ہادی فخر سے ٹرافیوں کو تھامے ہوئے ہیں۔ A post shared by Sajid Khan (@sajidkhan_244) آف اسپنر نے اپنے دونوں بیٹوں کی ٹرافیوں کے ہمراہ تصاویر اپنے انسٹا گرام اکاؤنٹ پر شیئر کیں جو دیکھتے ہی دیکھتے وائرل ہوگئیں اور صارفین ان کے اس انداز کو سراہ رہے ہیں۔ کئی صارفین نے اپنی خوشی کو اہل خانہ اور بالخصوص بچوں کے ساتھ منانے کا یہ بہترین انداز قرار دیا ہے۔,Sports
57,پہلا ون ڈے: آسٹریلیا کا پاکستان کے خلاف ٹاس جیت کر فیلڈنگ کا فیصلہ,https://urdu.arynews.tv/aus-vs-pak-1st-odi-at-melbourne/,آسٹریلیا نے پہلے ون ڈے میں پاکستان کے خلاف ٹاس جیت کر پہلے فیلڈنگ کا فیصلہ کیا ہے۔ پہلا ون ڈے میلبرن میں کھیلا جارہا ہے۔ پاکستان کے پہلے آؤٹ ہونے والے کھلاڑی صائم ایوب تھے جنہیں صرف ایک رن پر مچل اسٹارک نے آؤٹ کردیا۔ جبکہ آسٹریلیا کیخلاف پاکستان کی دوسری وکٹ 24 رنز پر گرگئی عبداللہ شفیق 12رنزبنا کرآؤٹ ہوئے۔ قومی ٹیم ایک سال بعد پہلا ون ڈے انٹر نیشنل کھیل رہی ہے، ٹیم چار فاسٹ بولروں شاہین شاہ آفریدی، نسیم شاہ، حارث رؤف اور محمد حسنین کے ساتھ میدان میں اتری ہے۔ پہلے ون ڈے میچ کے لیے قومی ٹیم میں محمد رضوان (کپتان)، سلمان علی آغا (نائب کپتان)، بابر اعظم، کامران غلام، محمد عرفان خان، شاہین شاہ آفریدی، عبداللّٰہ شفیق، صائم ایوب، نسیم شاہ، حارث رؤف اور محمد حسنین شامل ہیں۔ دوسری جانب آسٹریلیا کے 11 کھلاڑیوں میں پیٹ کمنز (کپتان)، جیک فریزر میکگورک، جوش انگلیس، مارنس لیبوشین، میتھیو شارٹ، اسٹیو اسمتھ، آرون ہارڈی، گلین میکسویل، شان ایبٹ، مچل اسٹارک، ایڈم زمپا شامل ہیں۔ دونوں ٹیموں کے درمیان سیریز کا دوسرا ون ڈے میچ 8 نومبر کو ایڈیلیڈ اوول میں کھیلا جائے گا جبکہ تیسرا اور آخری ون ڈے میچ 10 نومبر کو پرتھ اسٹیڈیم میں ہوگا۔ اس سے قبل پاکستان اور آسٹریلوی کپتان کی جانب سے ون ڈے سیریز ٹرافی کی رونمائی کرائی گئی، ایم سی جی میں سیریزکے آغاز سے قبل محمد رضوان، پیٹ کمنزنے ٹرافی کے ہمراہ تصاویر بنوائیں۔,Sports
58,شاہین آفریدی اور مچل اسٹارک کی سیلفی کی دھوم,https://urdu.arynews.tv/shaheen-mitchell-starc-selfie-share-lighthearted-moment-before/,پاکستان اور آسٹریلیا کے لیفٹ آرم فاسٹ بولرز شاہین آفریدی اور مچل اسٹارک نے ون ڈے سیریز سے قبل اتوار کو ایک ساتھ فوٹو سیشن کروایا۔ شاہین نے اسٹارک کے ساتھ سیلفی بھی لی جو سوشل میڈیا پر تیزی سے وائرل ہوگئی، پاکستان کرکٹ بورڈ نے میلبورن کرکٹ گراؤنڈ (ایم سی جی) میں دنیائے کرکٹ کے دونوں مشہور پیسرز کی ملاقات کی ویڈیو بھی شیئر کی۔ وائٹ بال سیریز سے قبل شاہین آفریدی اور مچل اسٹارک کی سیلفی سوشل میڈیا پر دھوم مچاتی نظر آئی اور دنیا بھر سے مداحوں نے اس پر تبصرے بھی کیے۔ اسٹارک اور شاہین دونوں ہی اپنی سوئنگ بولنگ کی بدولت شہرت رکھتے ہیں، پاکستانی اور کینگرو کرکٹر نے میلبرن گراؤنڈ میں ملاقات کی اور سیلفی بھی بنائی جبکہ فوٹو شوٹ میں بھی حصہ لیا۔ دونوں ٹیموں کے درمیان سیریز کا باقاعدہ آغاز 4 نومبر سے ہورہا، جہاں پہلے ون ڈے میچ میں آسٹریلیا مہمان سائیڈ کا امتحان لے گا۔ خیال رہے کہ دورہ آسٹریلیا کے دوران پاکستان اور میزبان سائیڈ 3 ون ڈے انٹرنیشنلز اور 3 ٹی20 میچز میں مدمقابل آئیں گے جو 4 سے 18 نومبر تک کھیلے جائیں گے۔,Sports
59,نیوزی لینڈ سے ذلت آمیز شکست: روہت شرما، کوہلی کو ٹیم سے باہر کرنے کا مطالبہ,https://urdu.arynews.tv/defeat-to-new-zealand-calls-for-rohit-sharma-kohli-to-drop-from-team/,بھارت کے اپنی ہی سر زمین پر نیوزی لینڈ سے ٹیسٹ سیریز میں وائٹ واش پر شائقین بپھر گئے اور ٹیم سے روہت شرما، کوہلی اور ہیڈ کوچ گمبھیر کے اخراج کا مطالبہ کرنے لگے۔ نیوزی لینڈ نے بھارت کو اسی کی سر زمین پر تین ٹیسٹ میچوں کی سیریز میں پہلی بار وائٹ واش کر کے تاریخ رقم کر دی۔ اس فتح سے جہاں کیویز کے دیس میں خوشی کے شادیانے بج گئے وہیں بھارت میں صف ماتم بچھ گئی اور شائقین کرکٹ اپنے کرکٹرز پر برہم ہوگئے۔ بھارت کے 25 سال بعد اپنی سر زمین پر وائٹ واش کی شرمناک شکست کے بعد سوشل میڈیا پر صارفین نے سارا غصہ کھلاڑیوں اور ہیڈ کوچ پر نکالا اور اکثریت نے کپتان روہت شرما، ویرات کوہلی اور ہیڈ کوچ گوتم گمبھیر کو ٹیم سے باہر کرنے کا مطالبہ کیا ہے۔ صارفین کا غم وغصہ سوشل میڈیا پر ابل رہا ہے۔ کسی نے بھارتی ٹیم کو بے دانت کا شیر کہا تو کسی نے اسے بھیگی بلی قرار دیا۔ اکثر نے کہا کہ ٹیم کو اس وقت بوڑھے نہیں بلکہ نوجوان ٹیلنٹ کی ضرورت ہے۔ واضح رہے کہ راہول ڈریوڈ کی کوچنگ میں بھارت کے ٹی ٹوئنٹی ورلڈ کپ کا چیمپئن بننے کے بعد جب سے گوتم گمبھیر نے ٹیم کے ہیڈ کوچ کا منصب سنبھالا ہے بلیو شرٹس کی کارکردگی زوال پذیر ہوگئی ہے اور نیوزی لینڈ سے ہوم گراؤنڈ پر وائٹ واش سب سے بڑی شکست ہے۔ دوسری جانب اس سیریز میں بھارت کے دونوں سینئر بلے بازوں کپتان روہت شرما اور ویرات کوہلی مکمل آؤٹ آف فارم نظر آئے اور تینوں میچز میں وہ ٹیم کے لیے بڑا اسکور کرنے میں ناکام رہے۔ ’’نیوزی لینڈ سے وائٹ واش کا ذمے دار میں خود ہوں‘‘، بھارتی کپتان کا اعتراف,Sports
60,’’نیوزی لینڈ سے وائٹ واش کا ذمے دار میں خود ہوں‘‘، بھارتی کپتان کا اعتراف,https://urdu.arynews.tv/indian-captain-rohit-sharma-on-lost/,بھارتی کرکٹ ٹیم کے کپتان روہت شرما نے نیوزی لینڈ سے تین ٹیسٹ میچوں کی سیریز میں وائٹ واش کا ذمے دار خود کو قرار دیا ہے۔ سیریز میں شرمناک کارکردگی کے بعد بھارتی کپتان روہت شرما نے میڈیا سے گفتگو میں نیوزی لینڈ کے خلاف وائٹ واش کی ذلت آمیز شکست کا ذمے دار خود کو ٹھہراتے ہوئے کہا ہے کہ میں نے اپنی بہترین کارکردگی کا مظاہرہ نہیں کیا۔ روہت شرما نے کہا اس سیریز میں پوری بھارتی ٹیم اجتماعی طور پر اچھا کھیل پیش نہیں کر سکی لیکن وہ بھی اپنی بہترین کارکردگی دکھانے میں ناکام رہے ہیں جب کہ ہمارے مقابلے میں نیوزی لینڈ نے ہر شعبے میں بہترین کارکردگی پیش کی۔ بھارتی کپتان نے مزید کہا کہ ٹیسٹ سیریز ہارنا کبھی بھی آسان نہیں ہوتا۔ یہ ایسی چیز ہے جو آسانی سے ہضم نہیں ہوتی۔ ایک بار پھر، ہم نے اپنی بہترین کرکٹ نہیں کھیلی اور اس سیریز میں ہم نے بہت سی غلطیاں کیں، جس کا ہمیں اعتراف کرنا ہوگا۔ روہت شرما نے سیریز میں شکست کی بڑی وجہ بیٹنگ کو قرار دیتے ہوئے کہا کہ ہمارے بلے بازوں نے کسی بھی ٹیسٹ میچ میں بورڈ پر اتنے رنز نہیں بنائے کہ حریف کو دباؤ میں لے سکتے۔ ممبئی ٹیسٹ میں کم ہدف ملا جس کو حاصل کیا جا سکتا تھا لیکن بیٹرز نے انہیں دوبارہ مایوس کیا۔ اپنی بیٹنگ فارم سے متعلق پوچھے گئے ایک سوال کے جواب میں انہوں نے کہا کہ وہ بطور سینئر کھلاڑی اور کپتان اس سیریز میں بہترین کارکردگی نہ دکھا سکے اور یہ صورتحال بہت مایوس کن ہے جب کہ نوجوان بیٹرز (رشبھ پنت، یشسوی جیسوال، اور شبمن گل) نے دکھایا کہ بیٹنگ کیسے کی جاتی ہے۔ ممبئی ٹیسٹ میچ میں شبمن گل نے پہلی اننگز میں 146 گیندوں پر شاندار 90 رنز بنائے جبکہ دوسری اننگز میں رشبھ پنت نے 57 گیندوں پر 64 رنز بنائے لیکن کوئی دوسرا بیٹر ان کا ساتھ نہ دے سکا۔ واضح رہے کہ نیوزی لینڈ سے وائٹ واش کے بعد وہ آئی سی سی ورلڈ ٹیسٹ چیمپئن شپ پوائنٹ ٹیبل پر دوسرے نمبر پر چلی گئی ہے۔ اسے فائنل کھیلنے کے لیے کم از کم چار فتوحات درکار ہوں گی جب کہ اس کا آخری اسائنمنٹ 5 ٹیسٹ میچوں پر مشتمل آسٹریلیا کی مشکل سیریز ہے۔ بھارتی شیر بھیگی بلی بن گئے، کیویز کے ہاتھوں اپنی سر زمین پر وائٹ واش,Sports
61,بھارتی ٹیم پر بال ٹیمپرنگ الزام لگ گیا,https://urdu.arynews.tv/the-indian-team-was-accused-of-ball-tampering/,آسٹریلیا کا دورہ کرنے والی بھارت کی اے کرکٹ ٹیم پر آسٹریلوی میڈیا سے بال ٹمپرنگ کا شرمناک الزام عائد کیا ہے۔ بھارتی کرکٹ ٹیم کا لگتا ہے ستارہ گردش میں آ گیا ہے۔ ایک جانب بھارت کی سینئر ٹیم کو نیوزی لینڈ سے اپنی سر زمین پر وائٹ واش کی ذلت آمیز شکست ہوئی دوسری جانب بھارتی اے ٹیم پر بال ٹیمپرنگ کا الزام لگ گیا ہے۔ کرکٹ ویب سائٹ کے مطابق آسٹریلوی میڈیا نے اے ٹیموں کے میچ میں آخری دن جیت کے لیے بھارتی ٹیم پر منفی حربے استعمال کرتے ہوئے بال ٹیمپرنگ کا الزام عائد کیا ہے اور کہا ہے کہ گیند تبدیل کرنے کے معاملے پر بھارتی کھلاڑی نے امپائر سے تلخ جملے بولے۔ رپورٹکے مطابق میچ کے آخری روز آسٹریلیا اے ٹیم کو جیت کے لیے 86 رنز درکار تھے۔ اس موقع پر امپائر نے گیند تبدیل کی جس پر بھارتی کھلاڑیوں نے امپائر شان کریگ سے گیند تبدیل کرنے پر اعتراض کر دیا اور ان سے بحث کی۔ اس موقع پر بھارتی کھلاڑیوں اور امپائر کے درمیان جن جملوں کا تبادلہ ہوا وہ اسٹمپ مائیک کے ذریعے سب نے سنے جس میں امپائر شان کریگ کو یہ کہتے سنا جا گیا کہ جب آپ گیند کو کھرچو گے تو ہم گیند تبدیل ہی کریں گے۔ امپائر نے بھارتی کھلاڑیوں کو تنبیہہ کرتے ہوئے کہا کہ اب مزید بحث نہ کریں اور کھیل کا آغاز کریں۔ اگر آپ نے کھیلنا ہے تو اسی گیند سے کھیلیں جو آپ کو دی گئی ہے۔ امپائر کے اس اقدام کو بھارتی وکٹ کیپر ایشان کشن نے احمقانہ فیصلہ قرار دیا جس پر امپائر نے بھی کھلاڑی کو واضح کر دیا کہ آپ کا رویہ غیر مناسب ہے اور آپ کے اس رویے کو رپورٹ کیا جائے گا۔ دوسری جانب کرکٹ آسٹریلیا نے بال ٹیمپرنگ کے معاملے پر بیان جاری کرتے ہوئے کہا ہے کہ میچ کی چوتھی اننگ میں استعمال ہونے والی گیند کو خرابی کی وجہ سے تبدیل کیا گیا، کھیل شروع ہونے سے قبل دونوں ٹیموں کے کپتانوں اور مینجرز کو بتا دیا گیا تھا، اس حوالے سے کوئی اور ایکشن نہیں لیا جائے گا۔ آسٹریلوی میڈیا کے مطابق کرکٹ آسٹریلیا کے بیان نے ماحول کو ٹھنڈا کر دیا ہے اور بال ٹیمپرنگ کا لفظ آفیشلی طور پر استعمال نہ کر کے صورتحال کو صرف کنفیوژن قرار دیا جا رہا ہے، جس کے بعد ایشان کشن اب مزید کارروائی سے بچ گئے ہیں۔ واضح رہے کہ اس میچ میں آسٹریلیا اے نے بھارت اے کو 7 وکٹوں سے ہرایا۔,Sports
62,ہانگ کانگ سپر سکسز: پاکستان فائنل میں ہار گیا، سری لنکا چیمپئن,https://urdu.arynews.tv/hongkong-super-sixes-pakistan-lost-final-srilanka-won/,ہانگ کانگ سپر سکسز ٹورنامنٹ میں پاکستان کا پانچویں بار چیمپئن بننے کا خواب ادھورا رہ گیا سری لنکا نے فائنل میں ہرا دیا۔ ہانگ میں کھیلے گئے سپر سکسز ٹورنامنٹ کے فائنل میں سری لنکا نے پاکستان کو تین وکٹوں سے شکست دے کر دوسری بار چیمپئن بننے کا اعزاز حاصل کر لیا۔ پورے ایونٹ میں نا قابل شکست رہنے والی پاکستانی ٹیم کی بیٹنگ لائن فائنل میچ میں فلاپ ہوگئی اور پوری ٹیم مکمل 6 اوورز بھی کھیل سکی جب کہ شکست میں خراب فیلڈنگ نے بھی اپنا پورا حصہ ڈالا۔ گرین شرٹس نے سری لنکا کو جیت کے لیے 73 رنز کا آسان ہدف دیا جو آئی لینڈرز نے صرف 5 اوورز میں تین وکٹوں کے نقصان پر حاصل کر لیا۔ سری لنکن اوپنر سندُن نے 13 گیندوں پر 34 رنز کی اننگ کھیلی۔ کپتان مدھوشنکا نے 5 گیندوں پر تین چھکوں کی مدد سے 19 رنز بنائے۔ پاکستان ٹیم نے تین کیچز ڈراپ کر کے سری لنکا کے لیے ہدف کا حصول آسان بنایا۔ اس سے قبل پاکستان کی پوری ٹیم 5.1 اوور میں 72 رنز پر آؤٹ ہوگئی تھی۔ اوپنر اخلاف احمد 20 گیندوں پر 48 رنز کے ساتھ ٹاپ اسکورر رہے۔ فہیم اشرف نے 13 رنز بنائے جب کہ باقی کوئی ڈبل فیگر میں داخل نہ ہوسکا۔ سری لنکا کی جانب سے لکشن اور رتھنائکا نے دو، دو وکٹیں جب کہ نمیش ویکمتھی اور مدھوشنکا نے ایک، ایک کھلاڑی کو آؤٹ کیا۔,Sports
63,بھارتی شیر بھیگی بلی بن گئے، کیویز کے ہاتھوں اپنی سر زمین پر وائٹ واش,https://urdu.arynews.tv/new-zealand-whitewashed-india-in-the-test-series/,نیوزی لینڈ نے بھارت کو پہلی بار اسی کی سر زمین پر تین ٹیسٹ میچوں کی سیریز میں وائٹ واش کر کے تاریخ رقم کر دی ہے۔ بھارتی شیر اپنے گھر میں ہی ڈھیر ہوگئے اور کیویز نے بنگلورو اور پونے کے بعد ممبئی میں کھیلے گئے تیسرے اور آخری ٹیسٹ میں بھارتی ٹیم کو زیر کر کے پہلی بار ٹیسٹ سیریز میں وائٹ واش کر کے تاریخ رقم کر دی۔ A post shared by BLACKCAPS (@blackcapsnz) ممبئی کے وانکھیڈے اسٹیڈیم میں کھیلے گئے تیسرے ٹیسٹ میچ تیسرے ٹیسٹ میچ میں جیت کے لیے ملنے والے 147 رنز کے ہدف میں بھارت کی پوری ٹیم دوسری اننگ میں صرف 121 رنز پر ڈھیر ہوگئی اور کیویز نے 25 رنز سے فتح اپنے نام کی۔ A post shared by BLACKCAPS (@blackcapsnz) میچ کے ہیرو نیوزی لینڈ اسپنر اعجاز پٹیل رہے جنہوں نے دوسری اننگ 6 وکٹیں لے کر بھارتی بیٹنگ لائن کو تہس نہس کیا جب کہ پہلی اننگ میں بھی پانچ وکٹیں حاصل کی تھیں۔ بھارت کے 9 بلے باز ڈبل فیگر میں بھی داخل نہ ہوسکے۔ رشبھ پنت نے 64 رنز بنا کر کچھ مزاحمت کی لیکن کوئی دوسرا بلے باز ان کا ساتھ نہ دے سکا۔ واشنگٹن سندر 12 اور کپتان روہت شرما 11 رنز کے ساتھ ڈبل فیگر میں داخل ہونے والے بلے باز تھے۔ ویرات کوہلی مکمل بے اثر رہے اور دوسری اننگ میں بھی صرف ایک رن ہی بنا سکے۔ A post shared by BLACKCAPS (@blackcapsnz) یشوی جیسوال (5)، شبھمن گل، ویرات کوہلی اور سرفراز خان (ایک، ایک)، ایشون (8)، جڈیجہ (6) رنز کے مہمان ثابت ہوئے۔ نیوزی لینڈ کے اعجاز پٹیل کو میچ میں 11 وکٹیں لینے پر میچ کا بہترین کھلاڑی قرار دیا گیا جب کہ ول ینگ کو سیریز کا بہترین کھلاڑی قرار دیا گیا۔ A post shared by Sky Sport NZ (@skysportnz) تیسرے ٹیسٹ میچ میں نیوزی لینڈ نے پہلی اننگ میں 235 رنز بنائے تھے، جواب میں بھارتی ٹیم 263 رنز ہی بنا کر صرف 28 رنز کی ہی لیڈ لے سکی تھی۔ کیویز نے دوسری اننگ میں 174 بنائے اور بھارت کو جیت کے لیے 147 رنز کا ہدف دیا لیکن اپنی سر زمین پر یہ معمولی ہدف بھی بھارت کے لیے پہاڑ بن گیا جو ان سے عبور نہ ہوسکا۔ واضح رہے کہ بھارت 12 سال بعد اپنی سر زمین نہ صرف پہلی سیریز ہارا بلکہ 25 سال بعد ہوم گراؤنڈ پر وائٹ واش کی خفت سے بھی دوچار ہوا ہے۔ اس شکست کے ساتھ ورلڈ ٹیسٹ چیمپئن شپ کے پوائنٹس ٹیبل پر بھارت کی تنزلی ہوئی ہے اور وہ دوسرے نمبر پر پہنچ گیا ہے جب کہ آسٹریلیا نے پہلی پوزیشن حاصل کر لی ہے۔,Sports
64,آسٹریلیا کیخلاف پہلے ون ڈے کیلیے پاکستانی الیون کا اعلان,https://urdu.arynews.tv/pakistan-vs-australia-one-day-series-pakistani-playing-eleven-announced/,پاکستان اور آسٹریلیا کے خلاف تین ون ڈے میچوں کی سیریز کل سے شروع ہو رہی ہے پہلے میچ کے لیے گرین شرٹس پلیئنگ الیون کا اعلان کردیا گیا ہے۔ پاکستان اور آسٹریلیا کے درمیان تین ون ڈے میچوں کی سیریز کا آغاز کل سے میلبرن سے ہوگا۔ پہلے ون ڈے میچ کے لیے گرین شرٹس کی پلیئنگ الیون کا اعلان کر دیا گیا ہے۔ محمد رضوان (کپتان)، سلمان علی آغا (نائب کپتان)، عبداللہ شفیق، صائم ایوب، بابر اعظم، کامران غلام، محمد عرفان خان، شاہین شاہ آفریدی، نسیم شاہ، حارث رؤف اور محمد حسنین۔ A post shared by Pakistan Cricket (@therealpcb) محمد رضوان کا بطور کپتان یہ پہلا اسائنمنٹ ہیں اور ان کا کہنا ہے کہ بابر اعظم، شاہین شاہ آفریدی اور نسیم شاہ کی پاکستان کے لیے بہت پُرفارمنس رہی ہیں۔ آج بابر اور شاہین کا نام اپنی پرفارمنس کی وجہ سے ہی ہے۔ نائب کپتان سلمان علی آغا کہتے ہیں کہ ٹیم کا ماحول خراب نہیں، سیریز کیلیے کافی پُر جوش ہیں۔ A post shared by Pakistan Cricket (@therealpcb) سیریز سے ایک روز قبل کھلاڑیوں کا فوٹو شوٹ ہوا جب کہ دونوں ٹیموں کی سیریز کے لے بھرپور تیاریاں جاری ہیں۔ قومی ٹیم پریکٹس سیشن میں بیٹنگ، بولنگ اور فیلڈنگ تینوں شعبوں میں بھرپور پریکٹس کرکے خامیاں دور کر رہی ہے۔ A post shared by Pakistan Cricket (@therealpcb) دوسری جانب آسٹریلیا میں گرین شرٹس کا ریکارڈ خراب ہے اور پاکستان ٹیم کینگروز کو ان کی سر زمین پر صرف ایک ہی ون ڈے سیریز ہرا سکی ہے۔ ہیڈ ٹو ہیڈ مقابلوں میں بھی آسٹریلیا کا پلڑا بھاری ہے۔ دونوں ٹیموں نے 104 میچز کھیل رکھے ہیں جس میں کینگروز نے 70 کامیابیاں سمیٹی ہیں جب کہ پاکستان کے ہاتھ 34 فتوحات آئی ہیں۔ دیکھنا ہوگا کہ محمد رضوان بطور کپتان آسٹریلیا کو اسی کی سر زمین پر ہرا کر اپنا نام ریکارڈ بک میں درج کرا سکیں گے یا تاریخ پھر اپنے آپ کو دہرائے گی۔ سیریز کا پہلا میچ کل میلبرن میں، دوسرا 8 نومبر کو ایڈیلیڈ میں جب ک تیسرا اور آخری میچ 10 نومبر کو پرتھ میں کھیلا جائے گا۔ تمام میچز پاکستانی وقت کے مطابق صبح ساڑھے 8 بجے شروع ہوں گے۔,Sports
65,ہانگ کانگ سپر سکسز، پاکستان فائنل میں پہنچ گیا,https://urdu.arynews.tv/hongkong-super-sixes-pakistan-reached-final/,ہانگ کانگ سپر سکسز کے پہلے سیمی فائنل میں پاکستان نے آسٹریلیا کو 4 وکٹوں سے شکست دے کر فائنل کے لیے کوالیفائی کر لیا۔ ہانگ میں کھیلے جا رہے سپر سکسز ٹورنامنٹ میں گرین شرٹس کی شاندار کارکردگی کا سلسلہ جاری ہے اور پہلے سیمی فائنل میں آسٹریلیا کو چار وکٹوں سے شکست دے کر فائنل کے لیے کوالیفائی کر لیا۔ پاکستان نے جیت کے لیے ملنے والا 108 رنز کا ہدف ایک گیند قبل 5.5 اوورز میں دو وکٹوں کے نقصان پر حاصل کر لیا۔ اوپنرز محمد اخلاق اور آصف علی 32، 32 رنز کی اننگز کھیل کر آؤٹ ہوئے۔ عامر یامین نے 8 گیندوں پر 24 اور کپتان فہیم اشرف نے 9 گیندوں پر 19 رنز کی اننگز کھیل کر پاکستان کو جیت سے ہمکنار کیا۔ فہیم اشرف کو آل راؤنڈ کارکردگی پر میچ کا بہترین کھلاڑی قرار دیا گیا۔ پاکستان ٹورنامنٹ میں ناقابل شکست رہا ہے۔ راؤنڈ میچ میں یو اے ای اور روایتی حریف بھارت کو دھول چٹائی۔ کوارٹر فائنل میں ایونٹ کے دفاعی چیمپئن جنوبی افریقہ کو مات دی اور اب آسٹریلیا کو زیر کیا۔ ٹورنامنٹ کا دوسرا سیمی فائنل بنگلہ دیش اور سری لنکا کے درمیان کھیلا جا رہا ہے جس کی فاتح ٹیم آج دوپہر پاکستانی وقت کے مطابق دوپہر پونے دو بجے گرین شرٹس کے مدمقابل ہوگی۔ ہانگ سپر سکسز 7 سال کے وقفے کے بعد کھیلا جا رہا ہے۔ اس ٹورنامنٹ میں انگلینڈ اور جنوبی افریقہ پانچ، پانچ بار چیمپئن رہ کر سر فہرست ہیں جب کہ پاکستان نے چار بار یہ ٹائٹل اپنے نام کیا ہے اور آج فائنل جیت کر وہ مذکورہ دونوں ٹیموں کے ساتھ ٹاپ پوزیشن پر پہنچ سکتا ہے۔ بھارت، آسٹریلیا، ویسٹ انڈیز، سری لنکا نے ایک، ایک بار سپر سکسز ٹورنامنٹ جیتا ہے۔,Sports
66,افغانستان نے انڈر19 ٹیم کے بولنگ کوچ کے طور پر رانا نوید کی خدمات حاصل کرلیں,https://urdu.arynews.tv/afghanistan-hired-rana-naveed-under-19-team-bowling-coach/,پاکستان کرکٹ ٹیم کے سابق فاسٹ بولر رانا نوید الحسن کو افغانستان کرکٹ بورڈ نے قومی انڈر19 ٹیم کا بولنگ کوچ مقرر کردیا ہے۔ سابق ٹیسٹ کرکٹر کی تعنیاتی کے حوالے سے افغان کرکٹ بورڈ نے سوشل میڈیا پر ویڈیو بھی جاری کی، جس میں افغانستان انڈر19 ٹیم کو بولنگ کوچ کی حیثیت سے جوائن کیا ہے، افغانستان انڈر19 کرکٹ ٹیم کی کوچنگ کرنے کے لیے پُرجوش ہوں۔ آئندہ افغانستان انڈر19 ٹیم کو متحدہ عرب امارات میں سہہ فریقی سیریز میں شرکت کرنی ہے جہاں اس کے علاوہ پاکستان اور یو اے ای کی ٹیمیں بھی اس سیریز میں حصہ لیں گی۔ پاکستان کے سابق کرکٹر رانا نوید الحسن افغانستان کے نیشنل ہائی پرفارمنس بولنگ کوچ کی حیثیت سے خدمات انجام دے رہے ہیں۔ خیال رہے کہ اس سے قبل افغانستان کرکٹ بورڈ کی جانب سے اپنی قومی کرکٹ ٹیم کی کوچنگ کرنے کے لیے سابق کپتان انضام الحق، سابق فاسٹ بولر عمرگل کی بھی خدمات حاصل کی جاچکی ہیں۔,Sports
67,بھارت، نیوزی لینڈ تیسرا ٹیسٹ فیصلہ کن مرحلے میں داخل، میزبان کو وائٹ واش کا خطرہ,https://urdu.arynews.tv/india-new-zealand-3rd-test-decisive-phase-hosts-threatened-whitewash/,نیوزی لینڈ اور بھارت کے درمیان ممبئی میں ہونے والا تیسرا ٹیسٹ فیصلہ کن مرحلے میں داخل ہوگیا ہے، میزبان کو وائٹ واش سے بچنے کا چیلنج درپیش ہے۔ اپنی سرزمین پر وائٹ واش کی ہزیمت سے بچنے کے لیے بھارت نے ممبئی ٹیسٹ سے قبل نیت میں 35 بولرز کے ساتھ پریکٹس کی تھی جو اس ٹیسٹ میں تھوڑی کارگر بھی نظر آئی، کیویز نے پہلی اننگز میں ٹرننگ وکٹ پر بیٹنگ کرتے ہوئے 235 رنز بنائے اور آل آؤٹ ہوگئی۔ اس اننگز میں ڈیئرمچل 82 اور ول ینگ 71 رنز بنا کر نمایاں رہے تھے، بھارت کی طرف سے رویندر جڈیجا نے 5 جبکہ واشنگٹن سندر نے 4 وکٹیں حاصل کی تھی۔ بھارت جو بڑی لیڈ کی امید لگائے بیٹھا تھا اس کے بیٹرز پہلی اننگز میں کچھ خاص کمال نہ دکھا سکے اور پوری ٹیم 263 رنز بنا کر آؤٹ ہوئی، شبمن گل 90 اور ریشبھ پنت 60 رنز بنانے میں کامیاب رہے۔ نیوزی لینڈ کی جانب سے آف اسپنر اعجاز پٹیل نے عمدہ بولنگ کرتے ہوئے بھارتی بیٹنگ کو بڑے اسکور سے محدود رکھا، کیوی بولر نے پہلی اننگز میں 5 وکٹیں حاصل کیں۔ دوسری اننگز میں نیوزی لینڈ کی شروعات بہتر نہ ہوسکی اور وقفے سے وقفے سے اسکی وکٹیں گرتی رہیں، دوسرے دن کے اختتام تک کیویز نے  دوسری اننگز میں 9 وکٹوں کے نقصان پر 177 رنز بنائے تھے اور اسے بھارت پر 143 رنز کی برتری حاصل تھی۔ میزبان کی طرف سے ایک بار پھر جڈیجا نے اچھی بولنگ کرتے ہوئے 4 کیویز کو پویلین بھیجا جبکہ ایشون کے حصے میں 3 وکٹیں آئیں۔ بھارت جو کہ سیریز کے پہلے دو ٹیسٹ بری طرح ہار چکا ہے اور اسے وانکھیڈے میں وائٹ واش سے بچنے کا چیلنج درپیش ہے، اس نے ہار سے بچنے کے لیے ہر حکمت عملی اپنائی ہے۔ اسپن وکٹیں بنانے کے ساتھ ساتھ دو دن پہلے نیٹ میں کافی اسپنرز کے ساتھ پریکٹس بھی کی ہے، تاہم اگر نیوزی لینڈ کی ٹیم 180 یا 200 رنز کی برتری لینے میں کامیاب ہوجاتی ہے تو بھارتی بیٹرز کے لیے وائٹ واش سے بچنا ایک چیلنج ہوگا۔,Sports
68,سابق ڈپٹی کمشنر لاہور کو پی سی بی ویمن ونگ کا سربراہ بنانے کا فیصلہ,https://urdu.arynews.tv/commissioner-lahore-rafia-haider-the-head-of-pcb-women-wing/,لاہور: پاکستان کرکٹ بورڈ (پی سی بی) نے سابق ڈی سی لاہور رافعہ حیدر کو پی سی بی ہیڈ آف ویمنز کرکٹ لگانے کا فیصلہ کیا ہے۔ ذرائع کے مطابق رافعہ حیدر ڈائریکٹر ویمنز کرکٹ کی ذمہ داریاں سنبھالیں گی، چند روز قبل ڈائریکٹر ویمنز کرکٹ تانیہ ملک نے عہدے سے استعفیٰ دیا تھا۔ واضح رہے کہ گزشتہ دنوں ایشیاکپ اور ورلڈکپ میں ویمن ٹیم کی مایوس کن کارکردگی اور اختیارات میں کمی کے بعد پاکستان کرکٹ بورڈ (پی سی بی) ویمن ونگ کی سربراہ تانیہ ملک نے عہدے سے استعفیٰ دے دیا تھا۔ تانیہ ملک 2021 سے بحیثیت سربراہ ویمن ونگ فرائض سر انجام دے رہی تھیں، ذرائع کا کہنا تھا کہ اختیارات میں کمی اور پھر ویمن ٹیم کی پے در پے شکست ان کے استعفے کا سبب بنی۔,Sports
69,ہانگ کانگ سُپر سکسز: پاکستان جنوبی افریقا کو ہرا کر سیمی فائنل میں پہنچ گیا,https://urdu.arynews.tv/hong-kong-super-sixes-pakistan-qualified-semi-finals/,ہانگ کانگ سُپر سکسز میں پاکستان نے بہترین کھیل کا مظاہرہ کرتے ہوئے سیمی فائنل میں رسائی حاصل کرلی۔ ہانگ کانگ سُپر سکسز میں پاکستان نے کوارٹر فائنل میں جنوبی افریقا کو 17 رنز سے دلچسپ مقابلے کے بعد شکست دے دی۔ پاکستانی ٹیم نے 6 اوورز میں 3 وکٹ پر 105 رنز بنائے تھے اور جنوبی افریقا کو جیت کے لیے 106 رنز کا ٹارگٹ دیا تھا۔ پاکستان کی جانب سے محمد اخلاق نے 16 گیندوں پر 53 کی جارحانہ اننگ کھیلی، جبکہ حسین طلعت نے 11 گیندوں پر 27 رنز بنائے۔ جواب میں جنوبی افریقا کی ٹیم 4 وکٹوں کے نقصان پر 88 رنز بنا سکی،پاکستان کے حسین طلعت نے 2 کھلاڑیوں کوپویلین کی راہ دکھائی۔ دوسری جانب بھارتی ٹیم مسلسل تین شکستوں کا سامنا کرنے کے بعد ہانگ کانگ سپر سکسز ٹورنامنٹ سے باہر ہوگئی، ٹیم کو آخری دھچکا متحدہ عرب امارات نے لگایا۔ ہانگ کانگ سُپر سکسز میں متحدہ عرب امارات نے سنسنی خیز مقابلے میں بھارت کو 1 رن سے شکست دے کر ایونٹ سے باہر کر دیا۔ ہانگ کانگ سُپر 6 میں یو اے ای نے پہلے کھیلتے ہوئے 130 رنز بنائے تھے اور بھارت کو جیت کے لیے 131 رنز کا ہدف دیا تھا، ہدف کے تعاقب میں بھارتی ٹیم 129 رنز بنا سکی اور یوں 1 رن سے ہار کر ایونٹ سے باہر ہو گئی۔ یاد رہے کہ گزشتہ روز پہلے میچ میں سورماؤں کو پاکستان نے بھی شکست دی تھی، پاکستان نے بھارت کی جانب سے دیے گئے 120 رنز کا ہدف بغیر کوئی وکٹ گنوائے حاصل کیا تھا۔,Sports
70,بین اسٹوکس کے گھر چوری کا معاملہ، مشتبہ شخص گرفتار,https://urdu.arynews.tv/man-arrested-burglary-ben-stokes-home/,انگلش ٹیسٹ ٹیم کے کپتان بین اسٹوکس کے گھر میں چوری کے معاملے میں پولیس نے ایک شخص کو شک کی بنیاد پر گرفتار کرلیا ہے۔ برطانوی میڈیا کا اس حوالے سے کہنا ہے کہ شمالی یارکشائر سے 32 سالہ شخص کو چوری کے شبے میں حراست میں لیا گیا۔ میڈیا رپورٹسکے مطابق چوری کے شبے میں گرفتار کئے گئے شخص کو ضمانت پر رہا کردیا گیا ہے تاہم معاملے کی تحقیقات جاری ہیں۔ واضح رہے کہ انگلش ٹیسٹ کپتان بین اسٹوکس کے گھر میں ڈکیتی کی واردات ہوئی تھی، نقاب پوش افراد گھر سے زیورات اور قیمتی اور نایاب اشیاء لے اڑے تھے۔ انگلش ٹیسٹ کپتان نے سامان کی واپسی کیلئے سوشل میڈیا پر متعلقہ حکام سے مدد کی اپیل کی، ڈکیتی کا واقعہ 17 اکتوبر کو کاسل ایڈن میں پیش آیا اُس وقت انگلش کپتان پاکستان میں ٹیسٹ سیریز کھیل رہے تھے۔ سماجی رابطے کی ویب سائٹ ایکس پر اپنے پیغام میں انہوں نے لکھا کہ جب ڈکیتی کی واردات ہوئی اہلیہ اور دو بچے گھر میں ہی موجود تھے تاہم اہل خانہ محفوظ رہے۔ اسٹوکس نے اپنے ایکس اکاؤنٹ پر واقعے کی تفصیلات اور چوری کیے گئے سامان کی تصاویر شیئر کیں۔ ان اشیاء میں 2019 میں دیا گیا او بی ای اعزاز، کرسچین ڈائر کا ایک ہینڈ بیگ، انگلینڈ کرکٹ کے نشان والا سونے کا انگوٹھی اور کچھ بریسلیٹ شامل تھے۔ ان کا کہنا ہے کہ ان چوری کی جانے والی اشیاء میں سے اکثر کا تعلق میرے اور میرے خاندان کے لیے جذباتی طور پر بہت زیادہ اہمیت کا حامل ہے اور یہ ناقابلِ تلافی نقصانات ہیں۔,Sports
71,ہانگ کانگ سکسز میں متحدہ عرب امارات کا بھارت کو سرپرائز,https://urdu.arynews.tv/india-knocked-out-of-hong-kong-sixes/,بھارتی ٹیم مسلسل تین شکستوں کا سامنا کرنے کے بعد ہانگ کانگ سپر سکسز ٹورنامنٹ سے باہر ہو گیا، ٹیم کو آخری دھچکا متحدہ عرب امارات نے لگایا۔ ہانگ کانگ سُپر سکسز میں متحدہ عرب امارات نے سنسنی خیز مقابلے میں بھارت کو 1 رن سے شکست دے کر ایونٹ سے باہر کر دیا۔ ہانگ کانگ سُپر 6 میں یو اے ای نے پہلے کھیلتے ہوئے 130 رنز بنائے تھے اور بھارت کو جیت کے لیے 131 رنز کا ہدف دیا تھا، ہدف کے تعاقب میں بھارتی ٹیم 129 رنز بنا سکی اور یوں 1 رن سے ہار کر ایونٹ سے باہر ہو گئی۔ یاد رہے کہ گزشتہ روز پہلے میچ میں سورماؤں کو پاکستان نے بھی شکست دی تھی، پاکستان نے بھارت کی جانب سے دیے گئے 120 رنز کا ہدف بغیر کوئی وکٹ گنوائے حاصل کیا تھا,Sports
72,سعودی عرب کی پاکستان کو ویمن فٹبال میچ کھیلنے کی دعوت,https://urdu.arynews.tv/saudi-arabia-pakistan-womens-football-team-friendly-match/,سعودی عرب فٹبال فیڈریشن نے پاکستان ویمن فٹبال ٹیم کو دوستانہ میچ کھیلنے کے لئے دعوت دی ہے۔ رپورٹس کے مطابق سعودی عرب نے اس ماہ فیفا ونڈو میں خواتین فرینڈلی میچ کے لیے پی ایف ایف سے رابطہ کیا ہے۔ سعودی عرب کی جانب سے قطر میں پاکستان سے ویمن فٹبال میچ کھیلنے کی پیشکش کی گئی ہے، خواتین کی فیفا فرینڈلی ونڈو 25 نومبر سے 7 دسمبر کے درمیان ہے۔ پاکستان فٹ بال فیڈریشن نے اس حوالے سے سعودی عرب سے میچ کھیلنے پر دلچسپی کا اظہار کیا ہے۔ سعودی فٹبال فیڈریشن میچ کے لیے پاکستان ٹیم کے تمام اخراجات بھی برداشت کرے گی، میچ کے لیے دونوں ٹیموں کا تربیتی کیمپ بھی قطر میں ہی لگایا جائے گا۔ دوسری جانب عالمی شہرت یافتہ فٹبالر کرسٹیانو رونالڈ ریکارڈ پر ریکارڈ بنائے جا رہے ہیں اب وہ دنیا میں 900 گول کرنے والے پہلے فٹبالر بھی بن گئے ہیں۔ پرتگالی سپر اسٹار کرسٹیانو رونالڈو نے گزشتہ روز نیشنز لیگ میں کروشیا کے خلاف میچ میں اپنے کیریئر کا 900 واں گول کیا۔ اس میں میں ان کی ٹیم کو دو، صفر سے کامیابی ملی۔ A post shared by 7 10vs (@fh.studio2024) یہ کارنامہ انجام دینے کے بعد39  سالہ کھلاڑی رونالڈو جذباتی ہوگئے۔ ان کی آنکھوں سے خوشی کے آنسو جاری ہوئے اور وہ زمین پر بیٹھ گئے۔ یہ سنگ میل عبور کرنے کے بعد انہوں نے سوشل میڈیا پر اپنے تاثرات کا اظہار کرتے ہوئے کہا کہ ”میں نے یہی خواب دیکھا تھا اور میرے مزید خواب ہیں۔ آپ سب کا شکریہ۔“ A post shared by Cristiano Ronaldo (@cristiano) واضح رہے کہ کرسٹیانو رونالڈو نے اب تک اپنے کیریئر میں قومی ٹیم پرتگال کے لیے 131، ریال میڈرڈ کے لیے 450، مانچسٹر یونائیٹڈ کے لیے 145، جووینٹس کے لیے 101، اپنے موجودہ کلب النصر کے لیے 68 اور ساتھ ہی اپنے پہلے کلب اسپورٹنگ لزبن کے لیے 5 گول کیے ہیں۔,Sports
73,مانچسٹر یونائیٹڈ نے نئے منیجر کا اعلان کر دیا,https://urdu.arynews.tv/manchester-united-name-portugals-ruben-amorim-as-new-manager/,مانچسٹر یونائیٹڈ نے پرتگال کے روبن امورم کو نیا منیجر مقرر کر دیا۔ برطرف ایرک ٹین ہیگ کی جگہ روبن امورم کو مانچسٹر یونائیٹڈ کا نیا مینیجر مقرر کیا گیا تھا۔ 39 سالہ پرتگالی کوچ جنہوں نے اسپورٹنگ لزبن کے ساتھ پرائمرا لیگا کے دو ٹائٹل جیتے ہیں، نے اولڈ ٹریفورڈ میں 2027 تک معاہدہ کیا ہے اور وہ 11 نومبر کو کلب میں شامل ہوں گے۔ مانچسٹر یونائیٹڈ نے منیجر ایرک ٹین ہیگ کو ہٹا دیا تھا۔ پریمیر لیگ کلب نے کہا کہ اولڈ ٹریفورڈ کی ٹیم 9 میچوں کے بعد اسٹینڈنگ میں 14ویں نمبر پر ہے۔ مانچسٹر یونائیٹڈ نے منیجر کو برطرف کر دیا کلب نے بیان میں کہا کہ ایرک ٹین ہیگ نے مانچسٹر یونائیٹڈ کی ٹیم کے مینیجر کے طور پر اپنا کردار چھوڑ دیا ہے۔,Sports
74,رویندر جڈیجا نے ظہیر خان اور ایشانت شرما کو پیچھے چھوڑ دیا,https://urdu.arynews.tv/ind-vs-nz-3rd-test-ravindra-jadeja-surpasses-zaheer-ishant/,نیوزی لینڈ کے خلاف تیسرے ٹیسٹ میچ میں بھارتی آل راؤنڈر رویندر جڈیجا نے وکٹوں کی تعداد میں ظہیر خان اور ایشانت شرما کو پیچھے چھوڑ دیا۔ وانکھیڑے اسٹیڈیم میں کھیلے جارہے تیسرے ٹیسٹ میچ کے پہلے روز نیوزی لینڈ کی ٹیم 235 رنز بنا کر آؤٹ ہوگئی، جواب میں بھارتی ٹیم نے 4 وکٹوں کے نقصان پر 86 رنز بنائے ہیں، بھارت کو کیویز کی برتری ختم کرنے کے لیے مزید 149 رنز درکار ہیں۔ نیوزی لینڈ کی جانب سے ڈیرل مچل نے 82 رنز کی شاندار اننگز کھیلی جبکہ ول ینگ 71 رنز کے ساتھ نمایاں رہے۔ بھارت کی جانب سے آل راؤنڈر رویندرا جڈیجا نے 22 اوورز میں 65 رنز دے کر پانچ کھلاڑیوں کو پویلین کی راہ دکھائی اور ٹیسٹ کرکٹ میں 312 وکٹیں مکمل کیں۔ جڈیجا نے ول ینگ، ٹام بنڈل، گلین فلپس، ایش سودھی اور میٹ ہینری کی وکٹیں حاصل کیں۔ A post shared by Team India (@indiancricketteam) رویندر جڈیجا نے 312 وکٹیں مکمل کرکے سابق فاسٹ بولر ظہیر خان اور ایشانت شرما کو پیچھے چھوڑ دیا ہے جن کی وکٹوں کی تعداد 311 ہے۔ بھارت کی جانب سے ٹیسٹ کرکٹ میں سب سے زیادہ وکٹیں سابق اسپنر انیل کمبلے نے حاصل کررکھی ہیں جن کی وکٹوں کی تعداد 619 ہے۔ آف اسپنر روی چندر ایشون 533 وکٹوں کے ساتھ دوسرے نمبر پر ہیں، فہرست میں سابق کپتان کپل دیو 434 وکٹوں کے ساتھ تیسرے نمبر پر ہیں جبکہ سابق اسپنر ہربھجن سنگھ 417 وکٹوں کے ساتھ چوتھے نمبر پر موجود ہیں۔ آل راؤنڈر رویندر جڈیجا 312 وکٹوں کے ساتھ پانچویں نمبر پر آگئے ہیں۔ واضح رہے کہ نیوزی لینڈ کو ٹیسٹ سیریز میں 2-0 کی فیصلہ کن برتری حاصل ہے۔,Sports
75,ظہیر عباس کو اہم عہدہ مل گیا,https://urdu.arynews.tv/zaheer-abbas-key-position-in-pakistan-cricket-board/,"اسٹیٹ بینک نے گورننگ بورڈ کیلئے سابق کرکٹر ظہیرعباس کو نامزد کر دیا. ترجمان پی سی بی کے مطابق ظہیر عباس کی گورننگ بورڈ میں اسٹیٹ بینک کے موجودہ ممبر کی جگہ نامزدگی ہوئی ہے۔ ترجمان نے واضح کیا ہے کہ ظہیر عباس کے بعد پی سی بی کے گورننگ بورڈ کی تعداد میں اضافہ نہیں کیا گیا۔ ظہیر عباس کو ""ایشین بریڈمین” کہا جاتا ہے اور ان کا شمار پاکستان کے عظیم بلے بازوں میں سے ایک کے طور پر کیا جاتا ہے۔ انہوں نے اپنے کیریئر کے دوران نمایاں کارنامے سرانجام دیے ہیں۔ وہ 100 فرسٹ کلاس سنچریاں بنانے والے پہلے پاکستانی تھے اور اپنے شاندار اسٹروک اور مستقل مزاجی کے لیے مشہور ہیں۔",Sports
76,کلاسن، کوہلی کو پیچھے چھوڑ کر سب سے مہنگے کھلاڑی بن گئے,https://urdu.arynews.tv/klaasen-surpasses-kohli-most-expensive-retained-player-in-ipl/,انڈین پریمیئر لیگ(آئی پی ایل) 2025 کے ریٹین کھلاڑیوں کی فہرست جاری کردی گئی جس کے مطابق جنوبی افریقہ کے جارح مزاج بیٹر ہینرک کلاسن، ویرات کوہلی کو پیچھے چھوڑ کر سب سے مہنگے کھلاڑی بن گئے ہیں۔ بھارتی میڈیا رپورٹس کے مطابق آئی پی ایل 2025 کے لیے تمام 10 فرنچائزز نے نیلامی سے قبل اپنے ریٹین کھلاڑیوں کی فہرست جاری کی ہے۔ سن رائزرز حیدرآباد نے کلاسن کو ریکارڈ 23 کروڑ بھارتی روپے میں برقرار رکھا ہے اس سے قبل کوہلی کو رائل چیلنجرز بنگلور (آر سی بی) نے 2017 میں 17 کروڑ میں برقرار رکھا تھا جبکہ رواں سال آر سی بی نے کوہلی کو 21 کروڑ روپے میں برقرار رکھا ہے۔ آئی پی ایل 2024 میں کلاسن نے 15 اننگز میں 171.07 کے اسٹرائیک ریٹ سے 479 رنز بنائے تھے، دوسری جانب کوہلی نے ٹورنامنٹ میں سب سے زیادہ 741 رنز بنائے تھے۔ آئی پی ایل 2024 کے دوسرے مہنگے ترین کھلاڑی پیٹ کمنز کو بھی ایس آر ایچ نے برقرار رکھا ہے، کمنز کی کپتانی میں ایس آر ایچ نے آئی پی ایل کا فائنل کھیلا تھا۔ گزشتہ ایڈیشن کے سب سے مہنگے کھلاڑی مچل اسٹارک کو کولکتہ نائٹ رائیڈرز (کے کے آر) نے ریلیز کردیا ہے، اسٹارک نے گزشتہ سال 24.75 کروڑ روپے لیے تھے۔ رنکو سنگھ جو اپنے پہلے آئی پی ایل سیزن میں 55 لاکھ روپے میں فروخت ہوئے تھے انہیں کے کے کے آر نے 13 کروڑ میں برقرار رکھا ہے۔ ممبئی انڈینز اور چنئی سپر کنگز نے بالترتیب روہت شرما اور ایم ایس دھونی کو برقرار رکھا ہے جبکہ چنئی نے دھونی کو برقرار رکھنے کے لیے ’ان کیپڈ پلیئر‘ کے رول کو استعمال کرنے کا فیصلہ کیا ہے۔,Sports
77,انگلش کھلاڑیوں کا سینٹرل کنٹریکٹ، اہم کھلاڑیوں کے معاہدے میں توسیع,https://urdu.arynews.tv/ecb-expand-central-contracts/,"انگلینڈ اینڈ ویلز کرکٹ بورڈ (ای سی بی) نے 2024-25 کے سیزن کے لیے اپنے سینٹرل کنٹریکٹ کی فہرست جاری کر دی ہے جس میں ایک نئے کثیر سالہ نظام کے تحت مختلف شرائط پر 29 کھلاڑیوں کو کنٹریکٹ دیا گیا ہے۔ یہ طویل عرصے تک اعلیٰ صلاحیتوں کو حاصل کرنے کے لیے انگلینڈ کے نقطہ نظر میں ایک تبدیلی کی نشاندہی کرتا ہے جس میں سات کھلاڑی دو سال کے معاہدے حاصل کر رہے ہیں۔ 19 کھلاڑی ایک سال کے معاہدے حاصل کر رہے ہیں اور تین کھلاڑی ترقیاتی معاہدوں پر دستخط کر رہے ہیں۔ جن اہم کھلاڑیوں کو دو سال کا کنٹریکٹ دیا گیا ان میں ٹیسٹ کپتان بین اسٹوکس اور وائٹ بال کے کپتان جوس بٹلر کے ساتھ جو روٹ، ہیری بروک، گس اٹکنسن، جیمی اسمتھ اور مارک ووڈ شامل ہیں۔ اسٹوکس، جو پہلے ایک سال کے معاہدے پر تھے اب ایک ایسے منتخب گروپ میں شامل ہو گئے ہیں جنہوں نے دو سال کی مدت میں توسیع کا عہد کیا ہے۔ مجموعی طور پر، پانچ کھلاڑیوں نے اپنے پہلے مرکزی معاہدے حاصل کیے جن میں ابھرتے ہوئے ٹیلنٹ ول جیکس، شعیب بشیر، فل سالٹ، اولی اسٹون، اور جیمی اسمتھ شامل ہیں۔ پہلی بار جن تین ترقیاتی معاہدوں سے نوازا گیا ان میں جیکب بیتھل، جوش ہل اور جان ٹرنر شامل ہیں، جو بڑھتے ہوئے امکانات میں ECB کی سرمایہ کاری کو اجاگر کرتے ہیں۔ انگلینڈ مینز کرکٹ کے منیجنگ ڈائریکٹر روب کی نے نئے ڈھانچے کے بارے میں امید کا اظہار کرتے ہوئے کہا، ""انگلینڈ مینز کرکٹ میں ٹیلنٹ کی طاقت اور گہرائی واضح ہے یہ معاہدے ان کھلاڑیوں کو انعام دیتے ہیں جو ہمیں یقین ہے کہ آنے والے سالوں میں ہماری ٹیموں کے لیے اہم کردار ادا کریں گے۔",Sports
78,بابر اعظم کے لیے بڑا اعزاز,https://urdu.arynews.tv/great-honor-for-babar-azam/,پاکستان کرکٹ ٹیم کے سابق کپتان اور مایہ ناز بلے باز بابر اعظم کو بڑا اعزاز ملنے والا ہے ان کا بیٹ میلبرن کرکٹ گراؤنڈ میں نمائش کے لیے رکھا جائے گا۔ پاکستان کرکٹ ٹیم کے سپر اسٹار بیٹر بابر اعظم نے 2022 کے ٹی 20 ورلڈ کپ فائنل میں استعمال کیا جانے والا اپنا بیٹ عطیہ کر دیا جس کے بعد اب یہ بیٹ میلبرن گراؤنڈ کے لانگ روم میں نمائش کے لیے رکھا جائے گا۔ اس سے قبل ایم سی جی لانگ روم میں سابق عظیم کرکٹرز سر ڈان بریڈ مین، ڈیوڈ بون، جیک ہوبز اور برائن لارا کے بیٹ بھی نمائش کے لیے موجود ہیں۔ اس حوالے سے بابر اعظم کہتے ہیں کہ دنیا کے عظیم بیٹرز کے بیٹس کےساتھ میرا بیٹ رکھا جانا اعزاز کی بات ہے۔ ایم سی جی سے میری کافی یادیں وابستہ ہیں۔ یہ دنیا کے بہترین کرکٹ گراؤنڈز میں سے ایک ہے۔ واضح رہے کہ بابر اعظم آسٹریلیا کے خلاف تین ون ڈے اور تین ٹی ٹوئنٹی میچز کی سیریز  کے لیے اس وقت ٹیم کے ہمراہ میلبرن میں ہیں۔ تاہم پی سی بی نے انہیں اس کے بعد زمبابوے ٹور میں آرام دیا ہے اور وہ سیریز کھیل کر وطن واپس آ جائیں گے۔ بابر اعظم کو بتانا ہوگا وہ ویوین رچرڈز ہیں، رمیز راجہ,Sports
79,ہانگ کانگ سکسز ٹورنامنٹ: پاکستان نے یو اے ای کے بعد بھارت کو بھی ڈھیر کر دیا,https://urdu.arynews.tv/hong-kong-sixes-tournament-pakistan-beat-india-and-uae/,ہانگ کانگ میں کھیلے جا رہے سکسز ٹورنامنٹ میں پاکستان نے پہلے یو اے ای اور پھر روایتی حریف بھارت کو ڈھیر کر کے کوارٹر فائنل میں جگہ بنا لی۔ گروپ سی میں پاکستان نے روایتی حریف بھارت کو 6 وکٹوں سے زیر کیا۔ بھارت نے پہلے بیٹنگ کرتے ہوئے مقررہ 6 اوورز میں 2 وکٹوں کے نقصان پر 119 رنز بنائے۔ بھارت چپلی 16 گینوں پر 53 رنز بنا کر ریٹائرڈ ہوئے، روبن اتھاپا نے 31 رنز کی اننگ کھیلی۔ پاکستانی کپتان فہیم اشرف نے دونوں وکٹیں حاصل کیں۔ ہدف کے تعاقب میں پاکستانی شیروں نے بغیر کوئی وکٹ کھوئے 120 رنز کا ہدف صرف 5 اوورز میں حاصل کر لیا۔ پاکستان کی جانب سے آصف علی طوفانی نصف سنچری بنائی اور 14 گیندوں پر 55 رنز بنا کر ریٹائرڈ ہرٹ ہوئے۔ ان کی اننگ میں سات چھکے اور دو چوکے شامل تھے۔ کپتان فہیم اشرف نے 5 گیندوں پر 22 جب کہ محمد اخلاق نے 12 گیندوں پر 40 رنز کی نا قابل شکست اننگز کھیلیں۔ اس سے قبل گرین شرٹس نے اپنے پہلے گروپ میچ میں یو اے ای کو 13 رنز سے شکست دی۔ پاکستان نے پہلے بیٹنگ کرتے ہوئے بغیر کوئی وکٹ کھوئے مقررہ 6 اوورز میں 128 رنز جوڑے۔ آصف علی نے 14 گیندوں پر 50 اور محمد اخلاق نے 15 گیندوں پر 52 رنز کی اننگ کھیلی۔ یو اے ای کی پوری ٹیم ہدف کے تعاقب میں 115 رنز پر آؤٹ ہوگئی۔ محمد ذوہیب نے 14 گیندوں پر 53 اور خالد شاہ نے 34 رنز بنائے۔ پاکستان کے آصف علی کو دونوں میچز میں طوفانی اننگز کھیلنے اور شاندار نصف سنچریاں بنانے پر بہترین کھلاڑی قرار دیا گیا۔ ٹورنامنٹ میں 12 ٹیمیں پاکستان، بھارت، نیوزی لینڈ، جنوبی افریقہ، ہانگ کانگ، یو اے ای، انگلینڈ، آسٹریلیا، نیپال، سری لنکا، بنگلہ دیش اور عمان شریک ہیں، جنہیں چار گروپس میں تقسیم کیا گیا ہے۔ ہر گروپ کی دو ٹاپ ٹیمیں کوارٹر فائنل کے لیے کوالیفائی کریں گی۔ گروپ میچز آج کھیلے جا رہے ہیں۔ کوارٹر فائنل کل (ہفتہ) جب کہ سیمی فائنل اور فائنل اتوار کو کھیلے جائیں گے۔,Sports
80,محمد حسنین کو آسٹریلیا کیخلاف پہلا ون ڈے کھلائے جانے کا امکان,https://urdu.arynews.tv/mohammad-hasnain-first-odi-against-australia/,پاکستانی ٹیم کے فاسٹ بولر محمد حسنین کو آسٹریلیا کے خلاف پہلے ون ڈے میچ کی پلیئنگ الیون میں شامل کرنے کا امکان ہے، محمد حسنین طویل عرصے سے ٹیم سے باہر ہیں۔ پاکستانی ٹیم نے میلبرن میں بھرپور ٹریننگ سیشن کیا جہاں کھلاڑیوں نے فزیکل اور فیلڈنگ ڈرلز کے بعد نیٹ پرپریکٹس کی، فاسٹ بولر شاہین آفریدی، حارث رؤف اور عامر جمال نے بھی نیٹ پر بھرپور پریکٹس کی۔ پریکٹس سیشن کے دوران سلیکٹر اسد شفیق بھی موجود تھے جنہوں نے کوچ جیسن گلیسپی اور کپتان محمد رضوان سے تفصیلی مشاورت کی۔ اسد شفیق نے بابر اعظم اور دیگر کھلاڑیوں سے بھی ملاقات کی۔ دونوں ٹیموں کے درمیان پہلا ون ڈے میچ 4 نومبر کو کھیلا جائے گا۔ دوسری جانب وزیر داخلہ محسن نقوی کی بطور چیئرمین پی سی بی تعیناتی اسلام آباد ہائیکورٹ میں دوبارہ چیلنج کردی گئی۔ اے آر وائی نیوز کے مطابق چیئرمین پی سی بی محسن نقوی کی تعیناتی چیلنج کی درخواست کل اسلام آباد ہائیکورٹ میں سماعت کے لیے مقرر کردی گئی۔شہری احمد نواز کی درخواست پر چیف جسٹس عامر فاروق سماعت کریں گے۔ درخواست گزار نے موقف اختیار کیا ہے کہ چیئرمین پی سی بی کی تعیناتی آئی سی سی رولز کی خلاف ورزی ہے، درخواست میں وفاقی حکومت، وزیراعظم کو بطور پیٹرن ان چیف فریق بنایا گیا ہے۔ چیئرمین پی سی بی، وزارت داخلہ ودیگر بھی درخواست میں فریق ہیں۔ واضح رہے کہ اس سے قبل شہری محمد میسم کی درخواست پر چیف جسٹس نے پانچ مارچ کو نوٹس جاری کیا تھا لیکن اس کے بعد درخواست سماعت کے لیے مقرر نہ ہوسکی تھی۔,Sports
81,شاداب خان کا محمد رضوان کو کپتان بنانے پر رد عمل سامنے آگیا,https://urdu.arynews.tv/shadab-khan-react-mohammad-rizwan-captaincy/,پاکستانی کرکٹر شاداب خان نے وکٹ کیپر بیٹر محمد رضوان کو کپتان بنانے پر رد عمل دیتے ہوئے کہا ہے کہ محمد رضوان کو کپتان مقرر کرنا اچھا اقدام ہے۔ شاداب خان نے ریاض میں گلوبل ہارمنی ایونٹ میں میڈیا سے گفتگو کرتے ہوئے کہا کہ رضوان کی کپتانی میں ٹیم کامیابیاں سمیٹے گی۔ انہوں نے کہا کہ خواہش ہے بھارت راولپنڈی میں میچ کھیلے۔ اس سے قبل پاکستانی کرکٹ ٹیم کے سابق کپتان شعیب ملک نے قومی ٹیم کے وکٹ کیپر محمد رضوان کے کپتان بنائے جانے پر اپنی رائے کا اظہار کیا تھا۔ رپورٹس کے مطابق ریاض میں میڈیا سے بات کرتے ہوئے سابق کپتان شعیب ملک نے کہا کہ محمد رضوان کے کرکٹ ٹیم کے کپتان بننے پر خوشی ہے، وہ اسمارٹ کرکٹر ہیں۔ سابق کپتان نے کہا کہ محمد رضوان نے جہاں بھی کپتانی کی کامیاب رہے، امید ہے قومی ٹیم میں بھی وہ کامیاب ہوں گے، ان کی کامیابی کے لیے دعا گو ہوں، ناکامی زیادہ سکھاتی اور کامیابی صرف آپ کا دماغ خراب کرتی ہے۔ واضح رہے کہ حال ہی میں محمد رضوان کو ون ڈے اور ٹی ٹوئنٹی فارمیٹ کا کپتان جبکہ آغا سلمان کو نائب کپتان مقرر کیا گیا ہے۔,Sports
82,ورلڈ اسنوکر چیمپئن شپ، محمد آصف فیصلہ کُن راؤنڈ میں پہنچ گئے,https://urdu.arynews.tv/world-snooker-championship-muhammad-asif-deciding-round/,ورلڈ اسنوکر چیمپئن شپ کے فیصلہ کن راؤنڈ میں محمد آصف جگہ بنانے میں کامیاب ہوگئے۔ ورلڈ اسنوکر چیمپئن شپ میں احسن رمضان اور اسجد اقبال کوالیفائرز کے دونوں مراحل میں ٹاپ 8 میں نہ پہنچ سکے۔ محمد آصف ہم وطن اسجد اقبال کو 4-2 سے ہرا کر فیصلہ کن راؤنڈ میں پہنچنے میں کامیاب ہوگئے، احسن رمضان کو کوالیفائرز کے راؤنڈ آف 16 میں سری لنکن پلیئر نے شکست دی تھی۔ پاکستان کے اویس منیر اور نسیم اختر نے براہ راست فیصلہ کُن راؤنڈ میں جگہ بنائی تھی، چیمپئن شپ کے فیصلہ کُن راؤنڈ کا آغاز 2 نومبر سے ہوگا۔ یاد رہے کہ ورلڈ سکس ریڈ اسنوکر چیمپئن شپ کے فائنل میں پاکستان کے اسجد اقبال اپنی کامیابی کا تسلسل برقرار نہیں رکھ سکے تھے اور بھارتی حریف سے ہار گئے تھے۔ منگولیا میں کھیلی گئی ورلڈ سکس ریڈ اسنوکر چیمپئن شپ کے فائنل میں پاکستان کے اسجد اقبال کا مقابلہ روایتی حریف بھارت کے کمل چاؤلہ سے ہوا تھا اور وہ ٹورنامنٹ میں اپنی کامیابی کا تسلسل برقرار رکھنے میں ناکام رہے۔ اسجد اقبال نے فائنل کے آغاز میں اچھی کارکردگی کا مظاہرہ کیا اور ابتدائی دو سیٹ جیتنے میں کامیاب رہے تاہم پھر کمل چاوٗلہ نے کم بیک کرتے ہوئے لگاتار چھ سیٹ اپنے نام کر کے چیمپئن بننے کا اعزاز حاصل کیا۔,Sports
83,محسن نقوی کی چیئرمین پی سی بی تعیناتی دوبارہ چیلنج,https://urdu.arynews.tv/chairman-pcb-mohsin-naqvi-islamabad-high-court/,اسلام آباد: وزیر داخلہ محسن نقوی کی بطور چیئرمین پی سی بی تعیناتی اسلام آباد ہائیکورٹ میں دوبارہ چیلنج کردی گئی۔ اے آر وائی نیوز کے مطابق چیئرمین پی سی بی محسن نقوی کی تعیناتی چیلنج کی درخواست کل اسلام آباد ہائیکورٹ میں سماعت کے لیے مقرر کردی گئی۔ شہری احمد نواز کی درخواست پر چیف جسٹس عامر فاروق سماعت کریں گے۔ درخواست گزار نے مؤقف اختیار کیا ہے کہ چیئرمین پی سی بی کی تعیناتی آئی سی سی رولز کی خلاف ورزی ہے، درخواست میں وفاقی حکومت، وزیراعظم کو بطور پیٹرن ان چیف فریق بنایا گیا ہے۔ چیئرمین پی سی بی، وزارت داخلہ ودیگر بھی درخواست میں فریق ہیں۔ واضح رہے کہ اس سے قبل شہری محمد میسم کی درخواست پر چیف جسٹس نے پانچ مارچ کو نوٹس جاری کیا تھا لیکن اس کے بعد درخواست سماعت کے لیے مقرر نہ ہوسکی تھی۔,Sports
84,ریال میڈرڈ کا میچ ملتوی کر دیا گیا,https://urdu.arynews.tv/real-madrids-laliga-match-against-valencia-postponed/,"ریال میڈرڈ کا ویلینسیا کے خلاف لا لیگا میچ سیلاب کی وجہ سے ملتوی کر دیا گیا۔ ریال میڈرڈ کا ویلینسیا میں اس ہفتے کے آخر میں ہونے والا میچ ہسپانوی فٹ بال فیڈریشن (RFEF) نے سیلاب کی وجہ سے ملتوی کر دیا ہے۔ جس میں 95 سے زائد افراد ہلاک ہو چکے ہیں۔ Rayo Vallecano کے خلاف Villarreal کا ہوم میچ بھی مشرقی سپین میں سیلاب کے بعد معطل کر دیا گیا تھا۔ لا لیگا نے RFEF سے ہفتہ کو والینسیا اور ولاریال کے میچوں کے ساتھ ساتھ متاثرہ علاقوں کی ٹیموں پر مشتمل سیکنڈ ڈویژن کے تین میچز ملتوی کرنے کو کہا ہے۔ آر ایف ای ایف نے جمعرات کو ایک بیان میں کہا، ""ان میچوں کو ملتوی کرنے پر اتفاق کیا گیا ہے جو پیشہ ورانہ اور غیر پیشہ ورانہ مقابلوں میں کھیلے جانے تھے۔ اسپین کے جنوبی اور مشرقی علاقوں میں صرف 8 گھنٹوں میں ہونے والی طوفانی بارشوں نے گزشتہ ایک برس کا ریکارڈ توڑ دیا ہے۔ مقامی حکام کے مطابق 95 افراد کے ہلاک ہونے کی اطلاعات ہیں، جبکہ مرنے ہونے والوں کی تعداد کے بارے میں حتمی اعداد و شمار کا اندازا لگانا ابھی مشکل ہے۔ طوفانی بارشوں کے باعث مکانات اور سڑکیں زیرآب آچکی ہیں، سیلاب میں گھرے لوگوں کی مدد کے لیے ریسکیو آپریشن کیا جارہا ہے، جبکہ شہریوں کو گھروں میں رہنے اور غیر ضروری سفر کرنے سے منع کیا گیا ہے۔ اس سے قبل شمال مشرقی نائیجیریا میں گزشتہ ماہ آنے والے سیلاب کے باعث 150 سے زائد افراد لقمہ اجل بن گئے تھے۔",Sports
85,آپ تو کہتے تھے ہمیں 0-3 سے شکست دینگے، اسٹار کیوی کرکٹر کا بھارت پر طنز,https://urdu.arynews.tv/kiwi-cricketer-mocked-india-you-saidl-beat-us-0-3-star/,نیوزی لینڈ کے اسٹار کرکٹر نے بھارتی ٹیم کو آئینہ دکھاتے ہوئے کہا ہے کہ آپ کے ایکسپرٹ تو کہتے تھے کہ ہمیں سیریز میں 3-0 سے شکست دیں گے۔ بھارت کی سیریز میں بدترین شکست کے بعد کیوی کرکٹر ٹام بلنڈل اپنے ملک میں میڈیا سے گفتگو کرتے ہوئے بھارتی ٹیم پر طنز کے تیر برسائے، ٹام نے کہا کہ وہ اس شکست سے انتہائی صدمے میں ہیں۔ میرے خیال میں جب ہم ٹیسٹ سیریز کھیلنے کے لیے بھارت گئے تھے تو ان کے ٹیلی ویژن پروگرامز پر اس طرح کے سلوگن چل رہے تھے کہ نیوزی لینڈ کو 5-0 سے شکست ہوگی، یعنی ہم نے سری لنکا سے 2-0 سے ہارے اور بھارت بھی ہمیں 3-0 سے ہرائے گا۔ ٹام بلنڈل نے کہا کہ سیریز سے پہلے بھارتی کرکٹ ماہرین کی جانب سے ٹی وی پر اس طرح کی ہی باتیں کی جارہی تھیں، مجھے یقین ہیں کہ سری لنکا سے شکست کے بعد یہاں پہنچنے پر انھوں نے ہماری ٹیم کو کوئی اہمیت نہیں دی تھی۔ نیوزی لینڈ کے اسٹار کرکٹر نے کہا کہ ہم نے اس سیریز میں جس طرح کامیابی حاصل کی بھارتی ٹیم اسے سے کافی صدمے میں ہے۔ ہم نے دنیا کی بہترین ٹیموں میں سے ایک کے خلاف بہترین کرکٹر کھیلی اور ان کے لڑکوں کا بھرپور مقابلہ کرتے ہوئے انھیں شکست سے دوچار کیا۔ خیال رہے کہ بھارت کو اس کے ہوم گراؤنڈ پر 12 سالوں کے بعد کسی ٹیسٹ سیریز میں شکست کا سامنا کرنا پڑا ہے جبکہ نیوزی لینڈ نے 70 سال بعد تاریخ میں  پہلی بار بھارت کو اس کی سرزمین پر ٹیسٹ سیریز میں ہرانے میں کامیابی حاصل کی ہے۔,Sports
86,نیوزی لینڈ کے خلاف مسلسل ناکامی، بمراہ کو تیسرے ٹیسٹ سے باہر کردیا گیا,https://urdu.arynews.tv/jasprit-bumrah-rested-3rd-new-zealand-test/,نیوزی لینڈ کے خلاف مسلسل دو ٹیسٹ میچز میں ناکام رہنے والے بھارتی اسٹار فاسٹ بولر جسپریت بمراہ کی تیسرے ٹیسٹے سے چھٹی کردی گئی۔ بھارت اور نیوزی لینڈ کے خلاف تیسرا ٹیسٹ کل سے ممبئی کے وانکھیڈے اسٹیڈیم میں شروع ہورہا ہے جہاں میزبان کو سیریز میں وائٹ واش ہونے سے بچنے کا چیلنج درپیش ہے، ایسے میں  بھارتی ٹیم نے ٹیسٹ الیون میں اکھاڑ پچھاڑ کرتے ہوئے جسپریت بمراہ کو ٹیم سے باہر کردیا ہے۔ رپورٹس کے مطابق بمراہ کو آسٹریلیا کے خلاف آئندہ ہونے والے گواسکر بارڈر ٹیسٹ سیریز کے سلسلے میں آرام دینے کا فیصلہ کیا گیا ہے۔ بھارت کو نومبر میں ٹیسٹ سیریز کے لیے آسٹریلیا کا دورہ کرنا ہے جہاں پہلا مقابلہ 22 نومبر سے شیڈول ہے، بمراپ چونکہ پچھلے ماہ بنگلہ دیش کے خلاف سیریز سے کھیل رہے ہیں اس لیے انھیں کیویز کے خلاف تیسرے ٹیسٹ میں نہ کھلانے کا فیصلہ کیا گیا ہے۔ یہ بات قابل ذکر ہے کہ پونے میں بھارتی ٹیم کی نیوزی لینڈ کے ہاتھوں رسوائی کے بعد ممبئی کے فل فلیش ٹریننگ سیشن میں بمراہ بھی شریک تھے تاہم وہ گزشتہ رات فلائٹ سے اپنے گھر احمدآباد روانہ ہوچکے ہیں۔ رپورٹس کے مطابق بھارتی کوچ گمبھیر اور کپتان چاہتے تھے کہ جسپریت بمراہ کو نیوزی لینڈ کے خلاف دوسرے ٹیسٹ میں آرام دیا جائے مگر پہلے میچ میں شکست کے بعد پلان تبدیل کیا گیا، تاہم بمراہ کے کھیلنے کے بعد بھی بھارت سیریز ہار گیا۔,Sports
87,گوتم گمبھیر نے ٹیسٹ میں ناکامی کی وجہ بتا دی,https://urdu.arynews.tv/gautam-gambhir-blames-t20-cricket-for-indias-test-struggles/,بھارتی ٹیم کے ہیڈکوچ گوتم گمبھیر نے ٹیسٹ میں ناکامی کی وجہ ٹوئنٹی کرکٹ کو قرار دے دیا۔ گوتم گمبھیر نے نیوزی لینڈ کے خلاف تیسرے اور آخری میچ سے قبل ٹیسٹ کرکٹ میں ٹیم کی حالیہ ناکامی کے لیے ٹی 20 کرکٹ کو ذمہ دار ٹھہرایا۔ بلیک کیپس نے گزشتہ ہفتے پونے میں ہندوستانی سرزمین پر اپنی پہلی ٹیسٹ سیریز کی فتح پر مہر ثبت کی تھی اور اب وہ ممبئی کے وانکھیڑے اسٹیڈیم میں جمعہ سے شروع ہونے والے فائنل میچ میں 3-0 سے کلین سویپ پر نظریں جمائے ہوئے ہیں۔ کپتان روہت شرما اور ویرات کوہلی کی قیادت میں ہندوستان کی مشہور بیٹنگ لائن اپ سیریز میں فلاپ ہو گئی ہے جس میں میزبان ٹیم کے پہلے ٹیسٹ کی پہلی اننگز میں 46 رن آؤٹ ہو گئے تھے۔ گمبھیر نے کہا کہ ٹیسٹ کرکٹ میں آپ کی بیٹنگ کی بنیاد دفاع پر ہونی چاہیے شاید T20 کرکٹ میں فلیٹ وکٹوں پر کھیلنے سے بہت کچھ کرنا ہے، ہمیں بہت سی دوسری ٹیموں کے ساتھ بھی یہی مسائل درپیش ہوں گے کیونکہ جتنی زیادہ T20 کرکٹ کھیلی جائے گی اتنے ہی کم لوگ دفاع کرنا شروع کر دیں گے۔ نیوزی لینڈ نے دوسرے ٹیسٹ میں مچل سینٹنر کی 13 وکٹوں کی واپسی کے ساتھ ہندوستان کو اپنے ہی اسپن کے کھیل میں 113 رنز سے شکست دی۔ گوتم گمبھیر نے پنڈتوں کے ان الزامات کو مسترد کردیا کہ ہندوستان دوسری ٹیموں کے اسپن حملوں کا مقابلہ کرنے کی صلاحیت کھو چکا ہے۔ گمبھیر نے کہا کہ مجھے ایسا نہیں لگتا، کبھی کبھی آپ کو اپوزیشن کو بھی کریڈٹ دینا ہوتا ہے میرے خیال میں مچل سینٹنر آخری گیم میں شاندار تھے لیکن ہاں، ہم سخت محنت کرتے رہیں گے ہم بہتر ہوتے رہیں گے۔,Sports
88,کامن ویلتھ گیمز 2026 سے 9 مشہور کھیلوں کا خاتمہ,https://urdu.arynews.tv/9-games-out-from-common-wealth-games-2026/,دولت مشترکہ کھیل (کامن ویلتھ گیمز) 2026 میں گلاسکو میں ہوں گے جس میں دنیا کے 9 مشہور کھیلوں کو ختم کر دیا گیا ہے۔ غیر ملکی میڈیا کے مطابق کامن ویلتھ گیمز 2026 سے کرکٹ، ہاکی سمیت 9 مختلف کھیلوں کا اخراج کر دیا گیا ہے تاہم 2022 کے برمنگھم میں ہونے والے گیمز کے مقابلے میں اس بار 19 کے بجائے صرف 10 کھیلوں کے مقابلے ہی منعقد ہوں گے۔ گلاسکو گیمز میں جو کھیل شامل نہیں کیے گئے ہیں۔ ان میں کرکٹ، ہاکی، اسکواش، بیڈمنٹن، رگبی سیونز، ڈائیونگ اور ٹرائی تھیلون شامل ہیں۔ واضح رہے کہ کامن ویلتھ گیمز کی اصل میزبان آسٹریلیا کی ریاست وکٹوریہ تھی جس نے اخراجات کے باعث گزشتہ برس ہی اس ایونٹ سے دستبرداری کا اعلان کر دیا تھا۔ بعد ازاں اسکاٹس حکومت ایونٹ کو بچانے کے لیے میدان میں آئی اور گیمز 2026 میں 23 جولائی سے 2 اگست تک گلاسکو میں منعقد کرنے کا اعلان کیا۔ 2026 کے کامن ویلتھ گیمز شیڈول میں ایتھلیٹکس اور پیرا ایتھلیٹکس، تیراکی اور پیرا سوئمنگ، آرٹسٹک جمناسٹک، ٹریک سائیکلنگ اور پیرا ٹریک سائیکلنگ، نیٹ بال، ویٹ لفٹنگ اور پیرا لفٹنگ، باکسنگ، جوڈو، باؤلز اور پیرا باؤلز کے علاوہ 3×3 باسکٹ بال اور 3×3 وہیل چیئر باسکٹ بال شامل ہوں گے۔ توقع ہے کہ تقریباً تین ہزار ایتھلیٹس دولت مشترکہ کے 74 ممالک اور خطوں سے مقابلے میں حصہ لیں گے۔ کامن ویلتھ گیمز فیڈریشن نے کہا کہ گلاسگو 2026 کے لیے 10 کروڑ پاؤنڈ سے زیادہ کی سرمایہ کاری فراہم کرے گا۔,Sports
89,کھلاڑی سوشل میڈیا چھوڑیں کرکٹ پر فوکس کریں، وسیم اکرم,https://urdu.arynews.tv/waseem-akram-fakhar-zaman-and-pcb/,پاکستان کے سابق کپتان وسیم اکرم نے فخر زمان کو سینٹرل کانٹریکٹ نہ دینے اور دورہ آسٹریلیا سے نظر انداز کرنے پر اسے بیٹر کے لیے سبق قرار دیا ہے۔ سوئنگ کے سلطان وسیم اکرم نے میلبرن میں آئن لائن پریس کانفرنس میں پاکستان کرکٹ بورڈ کی جانب سے فخر زمان کے ساتھ روا رکھے جانے والے رویے پر کہا کہ فخر زمان کے معاملے پر بورڈ کا قدم ان کے لیے سبق ہے۔ فخر زمان امپیکٹ پلیئر ہیں لیکن سوچ سمجھ کر سوشل میڈیا پر لکھنا چاہیے۔ تاہم ان کا یہ بھی کہنا تھا کہ مجھے یقین ہے کہ سوشل میڈیا بیان فخر نے نہیں لکھا ہوگا تاہم جس نے بھی لکھا ہے، اسے بتانا چاہیے تھا کہ سینٹرل کانٹریکٹ کی وجہ سے مسئلہ ہوسکتا ہے۔ انہوں نے کہا کہ کرکٹرز سوشل میڈیا کو چھوڑ دیں۔ کرکٹ کھیل کر گھر جائیں اور انجوائے کریں۔ بابر اعظم کو بھی کپتانی بھول جانی چاہیے، کرکٹ کھیلیں رنز اور اسکور کریں۔ سابق کپتان نے کہا کہ محمد رضوان کو پاکستان وائٹ بال ٹیم کی کپتانی دیے جانے سے متعلق سوال کے جواب میں کہا کہ محمد رضوان کو کپتانی کا تجربہ ہے، وہ اچھی چوائس ہیں، وہ بس کھیل پر فوکس کریں۔ وسیم اکرم نے قومی ٹیم کے دورہ آسٹریلیا کے حوالے سے کہا کہ آسٹریلیا میں کنڈیشنز مشکل ہوتی ہیں، پاکستان کی یہاں سیریز آسان نہیں ہو گی، یہاں ایک بھی ون ڈے جیت جاتے ہیں تو یہ بہت بڑی کامیابی ہو گی، جبکہ ٹی ٹونٹی سیریز اچھی ہو گی۔ انہوں نے کہا کہ میں 5، 6 سال سے کہہ رہا ہوں کہ ٹرننگ پچز بناؤ چاہے ہار جاؤ، شکر ہے کسی کو تو خیال آیا اور ہم نے مسلسل 3 ٹیسٹ میچز ہارنے کے بعد مسلسل 2 ٹیسٹ میچز جیتے۔ وسیم اکرم نے کہا کہ خوشی ہے کہ 2026 کے ٹی ٹوئنٹی ورلڈ کپ کی تیاری کے لیے نوجوان کھلاڑیوں کو موقع دیا گیا، شاہین آفریدی اور نسیم شاہ سمیت دیگر کرکٹرز کھیل پر فوکس کریں۔ سابق کپتان نے یہ بھی کہا کہ محسن نقوی کرکٹ کے لیے بہت اچھا کام کر رہے ہیں، مجھے جاب کی آفر ہوئی لیکن میں 9 سے 5 جاب والا بندہ نہیں ہوں۔ ’بھارتی حکومت کی جانب سے چیمپئنز ٹرافی کیلیے ٹیم پاکستان بھیجنے کے مثبت اشارے ملے ہیں‘,Sports
90,’بھارتی حکومت کی جانب سے چیمپئنز ٹرافی کیلیے ٹیم پاکستان بھیجنے کے مثبت اشارے ملے ہیں‘,https://urdu.arynews.tv/icc-champions-trophy-india-team-will-come-to-pakistan-positive-signal/,لیجنڈ فاسٹ بولر وسیم اکرم نے کہا ہے کہ انہیں بھارتی حکومت کی جانب سے چیمپئنز ٹرافی کے لیے کرکٹ ٹیم پاکستان بھیجنے کے مثبت اشارے ملے ہیں۔ پاکستان کے سابق کپتان لیجنڈری فاسٹ بولر وسیم اکرم نے میلبرن آسٹریلیا میں آن لائن پریس کانفرنس میں کہا ہے کہ انہیں بھارتی حکومت کی جانب سے اپنی ٹیم کو چیمپئنز ٹرافی کے لیے پاکستان بھیجنے کے مثبت اشارے ملے ہیں۔ پی سی بی نے بھارتی کرکٹ بورڈز کو اس حوالے سے کئی آفرز کر دی ہیں۔ بھارت کو لازمی پاکستان آنا چاہیے۔ وسیم اکرم نے کہا کہ بھارتی ٹیم چیمپئنز ٹرافی کے لیے پاکستان آئی تو یقین دلاتا ہوں کہ اس کا بہترین خیال رکھا جائے گا۔ ہمارے نوجوان پرستار بھارتی کھلاڑیوں کو بے حد پسند کرتے ہیں۔ ویرات کوہلی، ہاردک پانڈیا اور سوریا کمار یادیو کے پاکستان میں بہت مداح ہیں، میں سمجھتا ہوں کہ دونوں ممالک کے لوگوں کا آپس میں رابطہ ہونا چاہیے، بھارت اس بارے میں سوچے۔ ان کا کہنا تھا کہ بھارتی ٹیم اگر میچ لاہور میں کھیل کر واپس امرتسر جا کر قیام کرتی ہے، تو یہ بھی اچھا آپشن ہوسکتا ہے۔ میں کئی سال سے بھارت نہیں گیا، وہاں کے کھانے اور لوگوں کو مِس کرتا ہوں۔ بھارتی کرکٹرز اگر پاکستان آئے تو خوب انجوائے کریں گے۔ واضح رہے کہ چیمپئنز ٹرافی آئندہ برس فروری مارچ میں شیڈول ہے اور پاکستان اس کا میزبان ہونے کے ساتھ دفاعی چیمپئن بھی ہے۔ ٹیم میں 8 ٹیمیں شرکت کر رہی ہیں۔ ما سوائے بھارت کے تمام ٹیموں نے ٹورنامنٹ کے لیے پاکستان آنے کی تصدیق کر دی ہے۔پی سی بی نے مجوزہ شیڈول بھی آئی سی سی کو بھیج دیا ہے جس میں بھارت کے تمام میچز لاہور میں رکھے گئے ہیں جب کہ پاکستان کرکٹ بورڈ نے بھارتی بورڈ کو پیشکش کی ہے کہ اگر وہ چاہیں تو ٹیم لاہور میں کھیل کر رات واپس اپنے ملک امرتسر جا کر قیام کر سکتی ہے۔ آئی سی سی نے اس شوپیس ایونٹ نے کے لیے فنڈز بھی مختص کر دیے ہیں۔ تاہم ایونٹ میں تین ماہ کا مختصر عرصہ رہ جانے کے باوجود اب تک بھارت کی جانب سے ٹیم پاکستان بھیجنے کے حوالے سے کوئی حتمی جواب نہیں دیا گیا ہے۔,Sports
91,’سرحدوں نے تقسیم، کرکٹ نے اکٹھا کر دیا‘، بھارتی کرکٹر کی پاکستانی کھلاڑیوں کے ساتھ تصویر وائرل,https://urdu.arynews.tv/pakistani-indian-cricketers-selfie-viral/,پاکستان اور بھارت میں سیاسی اختلافات کھیل کے میدان میں بھی اثر انداز ہوتے ہیں لیکن کھلاڑی جب بھی ملتے ہیں محبت کا اظہار ہوتا ہے۔ پاکستان اور بھارت کی ٹیمیں سپر سکسز ٹورنامنٹ کھیلنے ہانگ کانگ پہنچ چکی ہیں۔ سات سال بعد ہونے والے اس ایونٹ میں پاک بھارت ٹاکرا کل (جمعہ) کو ہوگا۔ ٹورنامنٹ کے آغاز سے قبل بھارتی کھلاڑی منوج تیوڑی نے فوٹو سیشن کے دوران پاکستانی کپتان فہیم اشرف اور آصف علی کے ہمراہ سیلفی بنائی اور سوشل میڈیا اکاؤنٹ پر پوسٹ کر دی۔ منوج تیواڑی نے اس تصویر پر کیپشن لکھا کہ ’’سرحدوں نے تقسیم کیا، کرکٹ نے اکٹھا کر دیا۔‘‘ واضح رہے کہ بھارتی حکومت پاکستان کے ساتھ کھیلوں میں بھی سیاست کو داخل کر لیتی ہے۔ اسی وجہ سے دونوں ٹیموں کے درمیان 10 سال سے باہمی کرکٹ رابطے منقطع ہیں تاہم کثیر القومی آئی سی سی ٹورنامنٹس میں دونوں روایتی حریف ٹیمیں مدمقابل آتی رہتی ہیں۔ ہانگ کانگ سپر سکسز کا آغاز کل سے ہو رہا ہے۔ ایونٹ میں 12 ٹیمیں شرکت کر رہی ہیں، جنہیں چار گروپس میں تقسیم کیا گیا ہے۔ ہر گروپ کی دو ٹاپ ٹیمیں کوارٹر فائنل کے لیے کوالیفائی کریں گی۔ پاکستان اور بھارت، یو اے ای کے ہمراہ سی گروپ میں شامل ہے۔ ٹورنامنٹ کے کوارٹر فائنل ہفتہ 2 نومبر جب کہ سیمی فائنل اور فائنل اتوار 3 نومبر کو کھیلے جائیں گے۔,Sports
92,گوتم گمبھیر کے لئے عدالت سے بری خبر,https://urdu.arynews.tv/delhi-court-orders-against-gautam-gambhir/,بھارت کے سابق کرکٹر گوتم گمبھیر کی مشکلات میں دہلی کی عدالت کے حکم کے بعد اضافہ ہوسکتا ہے۔ عدالت نے سابق کرکٹر کے خلاف دھوکہ دہی کے معاملہ میں نئے سرے سے تحقیقات کا حکم دے دیا ہے۔ بھارتی میڈیارپورٹسکے مطابق عدالت نے بھارتی کرکٹ ٹیم کے موجودہ ہیڈ کوچ گوتم گمبھیر اور دیگر کو فلیٹ خریداروں کے ساتھ مبینہ دھوکہ دہی کے معاملے میں الزامات سے برات دینے کا سابق فیصلہ بھی مسترد کر دیا ہے۔ مجسٹریٹ عدالت کے حکم کو خصوصی جج وشال گوگنے نے ایک طرف رکھتے ہوئے کہا کہ یہ گمبھیر کے خلاف الزامات پر فیصلہ کرنے میں ”ناکافی ذہنی اظہار“ کی عطاسی کرتا ہے۔ رئیل اسٹیٹ کمپنیوں اور گمبھیر کے خلاف مبینہ دھوکہ دہی کا معاملہ درج کیا گیا تھا جو کمپنیوں کے جوائنٹ وینچر ڈائریکٹر اور برانڈ ایمبیسیڈر تھے۔ عدالت میں جج نے کہا کہ گمبھیر واحد ملزم تھا جس کا برانڈ ایمبیسیڈر کے طور پر ”سرمایہ کاروں سے براہ راست رابطہ“ تھا۔ عدالت نے کہا کہ گمبھیر کے برانڈ ایمبیسیڈر کے طور پر اس کے کردار کے علاوہ کمپنی کے ساتھ مالی معاملات بھی تھے اور وہ 29 جون 2011 اور یکم اکتوبر 2013 کے درمیان وہ ایک اضافی ڈائریکٹر تھے۔ اس سے قبل بھارتی بیٹنگ اسٹار ویرات کوہلی کی حالیہ خراب فارم اور کم رنز بنانے پر تنقید کرنے والوں کو گمبھیر نے کرارا جواب دیدیا۔ بنگلہ دیش کے خلاف حالیہ ٹیسٹ سیریز میں وریرات کوہلی کی پرفارمنس اوسط درجے کی رہی تھی جبکہ اس سے قبل بھی وہ ہوم سیریز میں اپنی بیٹنگ سے کوئی خاص تاثر چھوڑنے میں ناکام رہے تھے، کوہلی نے 2024 میں صرف تین ٹیسٹ میچز کھیے اور ایک بھی ففٹی اسکور نہ کرپائے۔ بھارتی ہیڈ کوچ نے کہا کہ ویرات کے بارے میں میرے خیالات ہمیشہ سے بہت واضح رہے ہیں کہ وہ ایک عالمی معیار کا کرکٹر ہے، اس نے اتنے طویل عرصے تک پرفارم کیا ہے، وہ اب بھی رنز کا اتنا ہی بھوکا ہے جتنا کہ اپنے ڈیبیو کے وقت تھا۔,Sports
93,شعیب ملک کا محمد رضوان کو کپتان بنانے پر رد عمل سامنے آگیا,https://urdu.arynews.tv/shoaib-malik-react-mohammad-rizwan-captaincy/,پاکستانی کرکٹ ٹیم کے سابق کپتان شعیب ملک نے قومی ٹیم کے وکٹ کیپر محمد رضوان کے کپتان بنائے جانے پر اپنی رائے کا اظہار کیا ہے۔ رپورٹس کے مطابق ریاض میں میڈیا سے بات کرتے ہوئے سابق کپتان شعیب ملک نے کہا کہ محمد رضوان کے کرکٹ ٹیم کے کپتان بننے پر خوشی ہے، وہ اسمارٹ کرکٹر ہیں۔ سابق کپتان نے کہا کہ محمد رضوان نے جہاں بھی کپتانی کی کامیاب رہے، امید ہے قومی ٹیم میں بھی وہ کامیاب ہوں گے، ان کی کامیابی کے لیے دعا گو ہوں، ناکامی زیادہ سکھاتی اور کامیابی صرف آپ کا دماغ خراب کرتی ہے۔ واضح رہے کہ حال ہی میں محمد رضوان کو ون ڈے اور ٹی ٹوئنٹی فارمیٹ کا کپتان جبکہ آغا سلمان کو نائب کپتان مقرر کیا گیا ہے۔ اس سے قبل سابق چیئرمین پی سی بی و کمنٹیٹر رمیز راجہ نے گیری کرسٹن کے استعفیٰ اور محمد رضوان کو کپتان بنانے پر ردعمل دے دیا۔ سابق کرکٹر رمیز راجہ نے کہا کہ محمد رضوان کو جو ٹیم دی گئی ہے اس میں میچ ونر بھی نہیں ہے، بابر اعظم سے پوچھنا چاہیے تھا کہ وہ آرام چاہتے ہیں یا نہیں۔ انہوں نے کہا کہ فخر زمان وائٹ بال میں پاکستان ٹیم کی ضرورت ہیں۔ رمیز راجہ نے کہا کہ پاکستان کو کوچ گیری کرسٹن کے تجربے کی ضرورت تھی، گیری کے معاملے پر کرکٹ بورڈ کو وضاحت دینی چاہیے۔ گزشتہ روز سابق چیئرمین پی سی بی رمیز راجہ نے اپنے وی لاگ میں وضاحت دیتے ہوئے کہا تھا کہ رمیز راجہ نے کہا کہ کھلاڑیوں سے سوال کرنا میرا حق ہے، پاکستان کی کامیابی سے سب کو عزت ملے گی۔ ان کا کہنا تھا کہ سوشل میڈیا پر شرلی چھوڑ دی گئی، مقصد کسی کو نیا دکھانا نہیں تھا، شان کو بیٹنگ میں غلطیاں دور کرنے کا کہا تھا، پاکستان کی کامیابی سے سب کو عزت ملے گی۔,Sports
94,فخر زمان کے بیٹے کی شاندار بولنگ، ویڈیو وائرل,https://urdu.arynews.tv/viral-video-fakhar-zaman-son-bowling/,پاکستانی کرکٹ ٹیم کے جارح مزاج بلے باز فخر زمان کے بیٹے کی بولنگ کرواتے ہوئے ویڈیو سوشل میڈیاکی زینت بن گئی۔ سوشل میڈیا پر وائرل ہونے والی ویڈیو میں دیکھا جاسکتا ہے کہ پاکستانی کرکٹر کا بیٹا دونوں ہاتھوں سے انتہائی مہارت کے ساتھ گیند بازی کا مظاہرہ کررہا ہے۔ پاکستانی کرکٹر فخر زمان بھی اپنے بیٹے کی اس مہارت کو دیکھ کر حیرانی کا ا ظہار کررہے ہیں۔ دوسری جانب انگلینڈ کے خلاف ٹیسٹ سیریز میں بابر اعظم کو باہر کرنے کے بعد فخر نے ان کی حمایت میں ٹوئٹ کیا تھا جس کے بعد انہیں ناصرف آسٹریلیا کے دورے سے باہر کیا گیا بلکہ وہ سینٹرل کنٹریکٹ سے بھی محروم ہوگئے۔ چیئرمین پی سی بی محسن نقوی نے بھی پریس کانفرنس میں تصدیق کی تھی کہ فخر کی فٹنس اور ان کا ٹوئٹ بھی مشکلات کا باعث بنا ہے۔ تاہم اب ذرائع کا کہنا ہے کہ پی سی بی فخر کا معاملہ جلد حل کرلے گا۔ انہوں نے شوکاز کے جواب میں اپنا مؤقف واضح انداز میں پیش کیا ہے۔ واضح رہے کہ اس سے قبل یہ خبریں بھی سامنے آئی تھیں کہ فخر نے ریٹائرمنٹ پر غور شروع کردیا ہے، وہ پاکستان کرکٹ بورڈ (پی سی بی) کی سلیکشن پالیسی میں دوہرے معیار سے ناخوش ہیں۔ ذرائع کے حوالے سے کہا گیا تھا کہ فخر نے اپنے قریبی لوگوں سے انٹرنیشنل کرکٹ سے ممکنہ ریٹائرمنٹ کے بارے میں مشاورت شروع کر دی ہے۔,Sports
95,انگلش ٹیسٹ کپتان بین اسٹوکس کے گھر میں ڈکیتی,https://urdu.arynews.tv/ben-stokes-home-burgled-appeal/,انگلش ٹیسٹ کپتان بین اسٹوکس کے گھر میں ڈکیتی کی واردات ہوئی ہے، نقاب پوش افراد گھر سے زیورات اور قیمتی اور نایاب اشیاء لے اڑے۔ انگلش ٹیسٹ کپتان نے سامان کی واپسی کیلئے سوشل میڈیا پر متعلقہ حکام سے مدد کی اپیل کردی، ڈکیتی کا واقعہ 17 اکتوبر کو کاسل ایڈن میں پیش آیا اُس وقت بین اسٹوکس پاکستان میں ٹیسٹ سیریز کھیل رہے تھے۔ سماجی رابطے کی ویب سائٹ ایکس پر اپنے پیغام میں انہوں نے لکھا کہ جب ڈکیتی کی واردات ہوئی اہلیہ اور دو بچے گھر میں ہی موجود تھے تاہم اہل خانہ محفوظ رہے۔ اسٹوکس نے اپنے ایکس اکاؤنٹ پر واقعے کی تفصیلات اور چوری کیے گئے سامان کی تصاویر شیئر کیں۔ ان اشیاء میں 2019 میں دیا گیا او بی ای اعزاز، کرسچین ڈائر کا ایک ہینڈ بیگ، انگلینڈ کرکٹ کے نشان والا سونے کا انگوٹھی اور کچھ بریسلیٹ شامل تھے۔ ان کا کہنا ہے کہ ان چوری کی جانے والی اشیاء میں سے اکثر کا تعلق میرے اور میرے خاندان کے لیے جذباتی طور پر بہت زیادہ اہمیت کا حامل ہے اور یہ ناقابلِ تلافی نقصانات ہیں۔ Comments,Sports
96,فخر زمان کا معاملہ جلد حل ہونے کا امکان,https://urdu.arynews.tv/fakhar-zamans-issue-likely-to-be-resolved-soon/,قومی ٹیم کے بیٹر فخر زمان کی مشکلات جلد ختم ہونے کا امکان ہے۔ انگلینڈ کے خلاف ٹیسٹ سیریز میں بابر اعظم کو باہر کرنے کے بعد فخر زمان نے ان کی حمایت میں ٹوئٹ کیا تھا جس کے بعد انہیں ناصرف آسٹریلیا کے دورے سے باہر کیا گیا بلکہ وہ سینٹرل کنٹریکٹ سے بھی محروم ہوگئے۔ چیئرمین پی سی بی محسن نقوی نے بھی پریس کانفرنس میں تصدیق کی تھی کہ فخر کی فٹنس اور ان کا ٹوئٹ بھی مشکلات کا باعث بنا ہے۔ تاہم اب مؤخر کرکٹ ویب سائٹ کے مطابق ذرائع کا کہنا ہے کہ پی سی بی فخر زمان کا معاملہ جلد حل کرلے گا۔ ذرائع کے مطابق فخر زمان نے شوکاز کے جواب میں اپنا مؤقف واضح انداز میں پیش کیا ہے۔ یہ پڑھیں: کیا فخر زمان نے ریٹائرمنٹ پر غور شروع کردیا؟ ذرائع نے بتایا کہ پی سی بی کی جانب سے معاملے کو منطقی حل دینے کے اشارے ملے ہیں۔ اگلے چند دنوں میں فخر زمان کے ایشو پر پیش رفت کا امکان ہے۔ فخر زمان کو ٹیم سے باہر کرنے کے بعد سابق کرکٹرز اور شائقین کرکٹ کی جانب سے بھی پی سی بی کو تنقید کا نشانہ بنایا تھا اور شائقین انہیں ٹیم میں شامل کرنے کا مطالبہ کررہے تھے۔ واضح رہے کہ اس سے قبل یہ خبریں بھی سامنے آئی تھیں کہ فخر زمان نے ریٹائرمنٹ پر غور شروع کردیا ہے، وہ پاکستان کرکٹ بورڈ (پی سی بی) کی سلیکشن پالیسی میں دوہرے معیار سے ناخوش ہیں۔ ذرائع کے حوالے سے کہا گیا تھا کہ فخر نے اپنے قریبی لوگوں سے انٹرنیشنل کرکٹ سے ممکنہ ریٹائرمنٹ کے بارے میں مشاورت شروع کر دی ہے۔,Sports
97,بھارتی ٹیم پر نیوزی لینڈ کا خوف طاری، وائٹ واش سے بچنے کے لیے انوکھا اقدام,https://urdu.arynews.tv/new-zealand-terrorized-indian-team-unique-move-avoid-whitewash/,نیوزی لینڈ کے ہاتھوں اپنی سرزمین پر وائٹ واش کی ہزیمت سے بچنے کے لیے بھارتی کوچ اور کپتان نے نیٹ پریکٹس کے لیے 35 بولرز کو طلب کرلیا۔ اپنی سرزمین پر 12 سالوں بعد بھارت کو کسی ٹیسٹ سیریز میں شکست کا سامنا کرنا پڑا ہے، مگر بات یہیں ختم نہیں ہوتی بلکہ نیوزی لینڈ کے خلاف لگاتار 2 ٹیسٹ میچز ہارنے کے بعد اب بھارتی  ٹیم اپنی سرزمین پر وائٹ واش کے خطرے سے دوچار ہے۔ ممبئی کے وانکھیڈے اسٹیڈیم میں روہت شرما کے سرماؤں کو ٹام لیتھم کے 11 کیویز کا مقابلہ کرنا ہے جبکہ بھارتی ٹیم کسی صورت ہوم گراؤنڈ پر وائٹ واش نہیں ہونا چاہتی، اسی کے پیش نظر بھارتی کوچ اور کپتان نے نیٹ میں بولنگ کرنے کے لیے 35 بولرز کو بلالیا۔ رپورٹس کے مطابق گوتم گھمبیر اور روہت شرما نے ممبئی کرکٹ ایسوسی ایشن پر زور دیا کہ بھارت کے پریکٹس سیشن کے لیے 35 نیٹ بولرز کا انتظام کریں۔ پونے میں لگاتار دوسرے ٹیسٹ میں شکست کے بعد یہ بھارت کا دو دن کے وقفے کے بعد فل فلیش ٹریننگ سیشن تھا، بھارت نے اس سیشن کے حوالے سے ایسکٹرا بولرز کے لیے خصوصی درخواست کی۔ اس سیشن میں بھارتی بیٹرز کا فوکس اسپنرز کی طرف تھا اور انھوں نے اسپن بولنگ کھیلنے کی مشق کی کیوں کہ مچل سینٹنر نے آخری ٹیسٹ میں 13 وکٹیں لے کر تباہی مچادی تھی۔ خیال رہے کہ بھارت اپنی سرزمین پر 18 ٹیسٹ سیریز مسلسل جیتنے کے بعد نیوزی لینڈ کے ہاتھوں ہارا ہے جبکہ نیوزی لینڈ نے بھارت میں کسی ٹیسٹ میں 36 سال بعد کامیابی حاصل کی تھی۔,Sports
98,بابر اعظم کو بتانا ہوگا وہ ویوین رچرڈز ہیں، رمیز راجہ,https://urdu.arynews.tv/ramiz-raja-trolled-compares-babar-azam-to-sir-vivian-richards/,سابق چیئرمین پی سی بی اور کمنٹیٹر رمیز راجہ، بابر اعظم کا موازنہ سر ویوین رچرڈز سے کرنے پر تنقید کی زد میں آگئے۔ یوٹیوب چینل پر گفتگو کرتے ہوئے سابق کرکٹر رمیز راجہ نے ایک بار پھر بابر اعظم کی حمایت کرتے ہوئے کہا کہ بابر بڑے میچ میں بڑی اننگز کھیلنے والے کرکٹر ہیں انہیں اپنے ٹیمپرامنٹ سے ثابت کرنا ہے کہ وہ ویوین رچرڈز ہیں۔ انہوں نے کہا کہ مجھے یقین ہے کہ بابر ابھی مزید آگے جائیں گے، وہ ریڈ بال کرکٹ میں بہت اچھے کرکٹر ہیں، ون ڈے اور ٹی 20 فارمیٹس میں بھی ان کی اوسط 50 سے زائد ہے۔ سوشل میڈیا صارفین کی جانب سے بابر کا موازنہ ویوین رچرڈز سے کرنے پر رمیز راجہ کو نتقید کا نشانہ بنایا جارہا ہے۔ یہ پڑھیں: ’شان مسعود میرے بیٹے کی طرح ہے‘ رمیز راجہ کی متنازع بیان پر وضاحت ایک صارف نے کہا کہ بابر اس وقت ٹیسٹ اسکواڈ کا حصہ نہیں ہیں، بابر کو رچرڈز جیسے کرکٹ آئیکون سے جوڑنا نامناسب ہے۔ دوسرے صارف نے لکھا کہ ’بھائی بس کردے، ویوین رچرڈز تو دور کی بات بابر پاکستان کا تیمبا باووما بھی نہیں ہے۔‘ تیسرے صارف نے کہا کہ ’رمیز راجہ خوابوں سے جاگو، بابر کا موازنہ گریٹ آف آل ٹائم ویوین رچرڈز سے کرنے سے پہلے اپنی ذہنیت کو بڑھاؤ۔‘ واضح رہے کہ کپتانی کو خیر باد کہنے کے بعد پہلی بار بطوربیٹر بابر اعظم آسٹریلیا میں 3 ون ڈے اور 3 ٹی20 کھیلنے کیلئے ساتھی کرکٹرز کے ساتھ مبلرن پہنچے ہیں۔ یاد رہے کہ اس سے قبل رمیز راجہ کو شان مسعود اور نعمان علی سے متعلق بیان پر تنقید کا سامنا تھا پھر انہوں نے وضاحت دیتے ہوئے کہا تھا کہ شان مسعود میرے بیٹے کی طرح ہے میں نے اسے بیٹنگ کی خامیوں سے متعلق آگاہ کیا تھا۔,Sports
99,گلین میسکویل نے پاکستان ٹیم کو خطرناک قرار دے دیا,https://urdu.arynews.tv/glenn-maxwell-pakistan-team-ausvspak/,آسٹریلیا کے جارح مزاج بیٹر گلین میکسویل نے پاکستان کو خطرناک ٹیم قرار دے دیا۔ پاکستان کے خلاف ون ڈے سیریز سے قبل آسٹریلیوی آل راؤنڈر گلین میکسویل نے کہا کہ پاکستان ایک ایسی ٹیم ہے جس کے خلاف پلاننگ بنانا بہت مشکل ہوتا ہے، پاکستان کی وائٹ بال ٹیم بہت خطرناک ہے۔ انہوں نے کہا کہ آپ کو کبھی نہیں پتا ہوتا کہ ان کے خلاف کیا ہوگا۔ گلین میکسویل نے کہا کہ ورلڈ کپ میچ میں بھی پاکستان نے ہمیں تقریباً باہر کردیا تھا لیکن وہ میچ جیت گئے، آسٹریلیا اور پاکستان کی سیریز بہت دلچسپ ہوگی۔ یہ پڑھیں: قومی کرکٹ ٹیم کا دوسرا گروپ کراچی سے میلبرن روانہ واضح رہے کہ آسٹریلیا سے ون ڈے اور ٹی 20 سیریز کھیلنے کے لیے قومی ٹیم کا دوسرا گروپ آج میلبرن پہنچے گا۔ قومی کرکٹ ٹیم کے کھلاڑی نجی ایئرلائن کی پرواز سے آسٹریلیا روانہ ہوئے تھے، سیریز کے لیے روانہ ہونے والے پلیئرز میں وائٹ بال کپتان محمد رضوان، نائب کپتان سلمان علی آغا اور عبداللہ شفیق شامل تھے۔ اس کے علاوہ آل راؤنڈر عامر جمال، اوپنر صائم ایوب، مڈل آرڈر بیٹر کامران غلام کے ساتھ ساتھ حسیب اللہ اور عرفات منہاس بھی آسٹریلیا روانہ ہوئے ہیں۔ قومی کھلاڑیوں کا پہلا گروپ پہلے ہی آسٹریلیا پہنچ چکا ہے، پاکستان کرکٹ ٹیم آسٹریلیا کے خلاف اپنا پہلا میچ 4 نومبرکو کھیلے گی۔,Sports
100,بھارتی ٹیم کا ہیڈکوچ کس کو مقرر کیا گیا؟,https://urdu.arynews.tv/vvs-laxman-named-india-head-coach-for-south-africa-tour/,وی وی ایس لکشمن کو جنوبی افریقا دورے کے لیے ہندوستان کا ہیڈ کوچ نامزد کیا گیا ہے۔ سابق ٹیسٹ کرکٹر VVS لکشمن آئندہ دورہ جنوبی افریقا کے دوران ہندوستان کے ہیڈ کوچ کے طور پر کام کریں گے جہاں وہ چار میچوں کی T20I سیریز کھیلیں گے۔ سیریز کا آغاز 8 نومبر کو ڈربن میں ہوگا اس کے بعد بالترتیب 10، 13 اور 15 نومبر کو گکیبرہا، سنچورین اور جوہانسبرگ میں میچز ہوں گے۔ لکشمن کو عارضی طور پر گوتم گمبھیر کی جگہ ہیڈ کوچ کا کردار ادا کرنے کے لیے مقرر کیا گیا ہے۔ لکشمن کے کوچنگ اسٹاف میں بنگلورو میں نیشنل کرکٹ اکیڈمی (NCA) کے ممبران، جیسے سائراج بہوتولے، ہرشیکیش کانیتکر اور سبھادیپ گھوش شامل ہوں گے۔ جنوبی افریقہ سیریز کے لیے بھارت کا T20I سکواڈ سوریہ کمار یادو (C)، ابھیشیک شرما، سنجو سیمسن (WK)، رنکو سنگھ، تلک ورما، جیتیش شرما (WK)، ہاردک پانڈیا، اکسر پٹیل، رمندیپ سنگھ، ورون چکرورتی، روی بشنوئی، ارشدیپ سنگھ، وجے کمار ویشا ، اویش خان، یش دیال۔,Sports
101,محبت ہو تو ایسی! مداح 7 مہینے سائیکل پر سفر کر کے رونالڈو سے ملنے پہنچ گیا,https://urdu.arynews.tv/fan-traveled-by-bicycle-for-7-months-to-meet-ronaldo/,محبت ہو تو ایسی! مداح 7 مہینے سائیکل پر سفر کر کے رونالڈو سے ملنے پہنچ گیا دنیا میں کروڑوں اپنے کسی نہ کسی کھیل کے کھلاڑی کے مداح ہیں اور ان سے ملنے کی چاہ رکھتے ہیں۔ جب بھی کوئی موقع ملتا ہے تو وہ گنواتے نہیں ہیں، لیکن چین کے ایک مداح نے اپنے آئیڈل محبوب فٹبالر کرسٹیانو رونالڈو سے حقیقی محبت کا ثبوت دیتے ہوئے سات ماہ کا دشوار گزار سفر کیا۔ غیر ملکی میڈیا کے مطابق چینی نوجوان 24 سالہ گونگ جو عالمی شہرت یافتہ فٹبالر کرسٹیانو رونالڈو کے مداح ہیں وہ اپنے آئیڈل سے ملاقات کے لیے خود کو جب روک نہ پائے تو سائیکل پر 13 ہزار کلو میٹر کا طویل فاصلہ طے کر کے چین سے سعودی عرب پہنچ گئے۔ گونگ نے رواں سال مارچ میں چین کے صوبے انہوئی سے سائیکل پر اپنے سفر کا آغاز کیا اور بالآخر اکتوبر میں سعودی عرب پہنچ کر النصر فٹبال کلب کے سامنے اپنے محبوب فٹبالر رونالڈو سے ملاقات کی۔ اس سفر میں چینی نوجوان نے سنکیانگ سے قازقستان کی خاک چھانی اور جارجیا، ایران، قطر، آرمینیا سمیت 6 مختلف ممالک کی سرحدیں عبور کر کے سعودی دارالحکومت ریاض پہنچا۔ گونگ نے اپنے اس حیرت انگیز سفر کے دوران ایک خیمہ، کھانا پکانے کے برتن، کپڑے اور دیگر ضروری سامان کے ساتھ دو پاور بینک رکھے تھے۔ چینی مداح جب سعودی عرب پہنچا اور رونالڈو سے ملاقات کی تو اس وقت اس کی خوشی دیدنی تھی جب کہ فٹبالر نے بھی اپنے مداح کو مایوس نہ کیا بلکہ خنداں پیشانی کے ساتھ ملنے کے علاوہ نوجوان کو اپنے نام والی شرٹ کا تحفہ بھی دیا۔,Sports
102,آئی سی سی نے کی نئی پلیئرز رینکنگ جاری، سعود شکیل کی لمبی چھلانگ,https://urdu.arynews.tv/icc-rankings-saud-shakeel-improves-test-ranking/,دبئی: آئی سی سی نے نئی پلیئرز رینکنگ جاری کردی جس میں قومی ٹیسٹ ٹیم کے نائب کپتان سعود شکیل کو شاندار پرفارمنس کا ریوارڈ مل گیا۔ آئی سی سی کی نئی ٹیسٹ پلیئرز رینکنگ کے مطابق سعود شکیل 20 درجے ترقی کے بعد 7 ویں نمبر پر آگئے جبکہ بابر اعظم بھی ایک درجہ ترقی پاکر 19 سے 18 ویں نمبر پر آگئے ہیں۔ سعود شکیل نے حال ہی میں انگلینڈ کے خلاف کھیلی گئی تین ٹیسٹ میچوں کی سیریز کی 5 اننگز میں ایک سنچری اور ایک نصف سنچری کی مدد سے 280 رنز اسکور کر کے سیریز کے بہترین کھلاڑی قرار پائے۔ انگلینڈ کیخلاف دو ٹیسٹ میں 20 وکٹیں لینے والے نعمان علی بھی آٹھ درجے ترقی پاکر ٹاپ ٹین بولرز میں شامل ہوگئے،  ساجد خان کی بھی بارہ درجے ترقی ہوئی ہے۔ نیوزی لینڈ کے راچن رویندرا بھی ٹاپ ٹین میں شامل ہو گئے، راچن رویندرا 8 درجے ترقی کے بعد 10 ویں نمبر پر آگئے ہیں جبکہ قومی ٹیم کے سلمان آغاکی چھے رضوان کی ایک درجے تنزلی ہوئی ہے اس کے علاوہ پاکستان کرکٹ ٹیم کے فاسٹ بولر شاہین آفریدی پندرہویں نمبر پر چلے گئے۔,Sports
103,سپر سکسز ٹورنامنٹ کیلیے پاکستان ٹیم ہانگ کانگ روانہ، پاک بھارت ٹاکرا جمعہ کو,https://urdu.arynews.tv/super-sixes-tournament-pakistan-team-left-for-hong-kong/,سپر سکسز ٹورنامنٹ میں شرکت کے لیے پاکستان کرکٹ ٹیم کپتان فہیم اشرف کی قیادت میں ہانگ کانگ کے لیے روانہ ہوگئی ہے۔ اے آر وائی نیوز کے مطابق سات سال بعد منعقد ہونے والے ہانگ کانگ ورلڈ سکسز ٹورنامنٹ 2024 میں شرکت کے لیے پاکستان کرکٹ ٹیم کا 7 رکنی دستہ کپتان فہیم اشرف کی قیادت میں گزشتہ شب براستہ بنکاک، ہانگ کانگ کے لیے روانہ ہوگئی ہے۔ سابق ٹیسٹ وکٹ کیپر بلے باز سلیم یوسف بطور منیجر ٹیم کے ہمراہ گئے ہیں۔ سپر سکس ٹورنامنٹ کا آغاز پہلی بار 1993 میں کیا گیا تھا تاہم یہ تواتر کے ساتھ نہ ہوسکا اور آخری ایڈیشن 2017 میں کھیلا گیا تھا۔ یہ ٹورنامنٹ چھ سال کے وقفے کے بعد بین الاقوامی کرکٹ کیلنڈر میں واپس آرہا ہے جو ہانگ کانگ کے کولون کرکٹ کلب میں یکم سے 3 نومبر تک کھیلا جائے گا۔ ٹورنامنٹ میں پاکستان اور بھارت سمیت 12 ٹیمیں شرکت کر رہی ہیں جنہیں چار گروپس میں تقسیم کیا گیا ہے۔ پاکستان ٹیم میں آصف علی، عامر یامین، دانش عزیز، حسین طلعت، شہاب خان اور محمد اخلاق بھی شامل ہیں۔ A post shared by Pakistan Cricket (@therealpcb) پاکستان ٹیم پول سی میں ہے اور اس کے ساتھ انڈیا اور یو اے ای شامل ہیں۔ ہر گروپ کی دو ٹاپ ٹیمیں کوارٹر فائنل کھیلیں گی۔ گرین شرٹس یکم نومبر کو پہلا گروپ میچ یو اے ای اور دوسرا میچ روایتی حریف بھارت سے ہوگا۔ کوارٹر فائنل دو نومبر کو جبکہ سیمی فائنل اور فائنل تین نومبر کو ہوں گے۔ ہانگ کانگ ورلڈ سکسز ٹورنامنٹ میں پاکستان کا ریکارڈ شاندار ہے۔ موجودہ چیمپئن، جنوبی افریقہ اور انگلینڈ نے پانچ بار ٹورنامنٹ جیتا ہے جبکہ پاکستان چار ٹائٹلز کے ساتھ دوسرے نمبر پر ہے۔ سری لنکا، بھارت، آسٹریلیا اور ویسٹ انڈیز نے ایک ایک بار یہ ٹورنامنٹ جیتا ہے۔,Sports
104,محسن نقوی کا نیشنل بینک اسٹیڈیم کا دورہ، تعمیراتی کاموں کا جائزہ,https://urdu.arynews.tv/mohsin-naqvi-visit-national-stadium-upgradation-work/,کراچی: نیشنل بینک کرکٹ اسٹیڈیم اپ گریڈیشن منصوبہ تیزی سے آگے بڑھنے لگا، چیئرمین پی سی بی محسن نقوی نے اسٹیڈیم کا دورہ کرکے پیش رفت کا جائزہ لیا۔ چیئرمین پی سی بی کو ایف ڈبلیو او حکام نے اپ گریڈیشن پراجیکٹ پر پیش رفت سے متعلق بریفنگ دی، اس موقع پر انہوں نے اسٹیڈیم میں جاری تعمیراتی کاموں کا معائنہ کیا۔ چیئرمین پی سی بی محسن نقوی نے اسکور اسکرین کومناسب جگہ نصب کرنے کی ہدایت کی، انہوں نے کہا کہ اسکرین کو اونچائی پر نصب کیا جائے تاکہ شائقین کودشواری نہ ہو۔ چیئرمین پی سی بی نے ایف ڈبلیو او حکام کو ہدایت کی کہ شائقین کی سہولت کیلئے پارکنگ ایریا کو اسٹیڈیم کے قریب کیا جائے۔ انہوں نے کہا کہ دن رات ایک کر کے منصوبے کو وقت سے قبل مکمل کیا جائے، پاکستان کے لئے چیمپئنز ٹرافی کا انعقاد ایک اعزاز ہے۔ اس سے قبل چیئرمین پی سی بی نے وائٹ بال ٹیم کے نئے کپتان محمد رضوان اور نائب کپتان سلمان علی آغا سے ملاقات کر کے نیک خواہشات کا اظہار کیا۔ قومی ٹیم کے دوسرے گروپ کے آسٹریلیا روانگی سے قبل پاکستان کرکٹ بورڈ کے چیئرمین نے وائٹ بال ٹیم کے نئے کپتان محمد رضوان اور نائب کپتان سلمان علی آغا سے ملاقات کی اور ٹیم کے دورہ آسٹریلیا اور زمبابوے کے لیے نیک خواہشات کا اظہار کیا۔ چیئرمین پی سی بی نے کہا کہ وائٹ بال ٹیم کی قیادت ایک اعزاز ہے اور قوم کو آپ کی قیادت میں ٹیم سے اچھی کارکردگی کی توقع ہے۔ امید ہے آپ کی قیادت میں ٹیم بہترین کارکردگی کا مظاہرہ کریگی۔,Sports
105,پاکستان کے لیجنڈ ایتھلیٹ اعزازی کیپٹن محمد یونس چل بسے,https://urdu.arynews.tv/pakistani-athletics-legend-malik-muhammad-younis-dies/,ایتھلیٹکس فیڈریشن آف پاکستان کا کہنا ہے کہ ملک کے معروف لیجنڈ ایتھلیٹ اعزازی کیپٹن محمد یونس فانی دنیا کو خیر باد کہہ گئے۔ ذرائع کے مطابق لیجنڈ ایتھلیٹ ملک محمد یونس نے پاکستان کیلئے انٹرنیشنل مقابلوں میں 27 گولڈ میڈلز جیتے، 1974 میں ایران میں ہونیوالے ایشین گیمز میں ملک یونس نے 1500 میٹر دوڑ کا گولڈ میڈل جیتا۔ مرحوم 800 اور 1500 میٹر کی دوڑ کے ٹاپ ایتھلیٹ تھے۔ ملک محمد یونس نے پاکستان کیلئے 1970 اور 1978 کے ایشین گیمز میں سلور میڈلز جیتے، 1973 میں ہونیوالی ایشین ٹریک اینڈ فیلڈ چیمپئن شپ میں انہوں نے ایک گولڈ اور ایک سلور میڈل جیتا۔ 1970 میں ان کا بنایا ہوا 1500 میٹر دوڑ کا ریکارڈ آج تک کوئی پاکستانی نہ توڑ سکا، 3000 اور 5000 میٹر دوڑ میں بھی ان کے ریکارڈز آج تک برقرار ہیں،70 کی دہائی میں محمد یونس کے بنائے ہوئے ان کے متعدد قومی ریکارڈز آج بھی برقرار ہیں۔ ایتھلیٹکس کا کیرئیر 1979 میں ایک حادثے کے بعد ان کا اچانک اختتام پذیر ہوگیا تھا، محمد یونس کو 1991 میں حکومت پاکستان کی جانب سے پرائیڈ آف پرفارمنس کا ایوارڈ دیا گیا تھا۔,Sports
106,قومی کرکٹ ٹیم کا دوسرا گروپ کراچی سے میلبرن روانہ,https://urdu.arynews.tv/national-cricket-team-second-group-left-for-melbourne/,پاک آسٹریلیا وائٹ بال کرکٹ سیریز کے لیے پاکستان کی قومی کرکٹ ٹیم کے کھلاڑیوں کا دوسرا گروپ کراچی سے میلبرن روانہ ہوگیا۔ قومی کرکٹ ٹیم کے کھلاڑی نجی ایئرلائن کی پرواز سے آسٹریلیا روانہ ہوئے، سیریز کے لیے روانہ ہونے والے پلیئرز میں وائٹ بال کپتان محمد رضوان، نائب کپتان سلمان علی آغا اور عبداللہ شفیق  شامل ہیں۔ اس کے علاوہ آل راؤنڈر عامر جمال، اوپنر صائم ایوب، مڈل آرڈر بیٹر کامران غلام  کے ساتھ ساتھ حسیب اللہ اور عرفات منہاس بھی آسٹریلیا روانہ ہوئے ہیں۔ پاکستان کرکٹ ٹیم کے کھلاڑی کل آسٹریلیا پہنچیں گے، قومی کھلاڑیوں کا پہلا گروپ پہلے ہی آسٹریلیا پہنچ چکا ہے، پاکستان کرکٹ ٹیم آسٹریلیا کے خلاف اپنا پہلا میچ 4 نومبرکو کھیلے گی۔,Sports
107,فخرزمان ٹیم میں ہوں گے یا نہیں؟ محسن نقوی کا اہم بیان,https://urdu.arynews.tv/fakhr-zaman-in-team-or-not-mohsin-naqvi/,چیئرمین پی سی بی محسن نقوی کا ٹیم سے ڈراپ ہونے والے فخر زمان سے متعلق اہم بیان آگیا۔ لاہور میں صحافیوں سے غیررسمی گفتگو میں انہوں نے کہا کہ فخر زمان ٹیم میں ہو گا یا نہیں یہ سلیکشن کمیٹی بتائے گی میں نے کسی کھلاڑی کا نہیں کہا کہ اس کو رکھیں یا اس کو نہیں۔ محسن نقوی نے واضح کیا کہ کسی پلیئرکی سلیکشن میں دخل اندازی نہیں کرتا۔ ہیڈکوچ گیری کرسٹن کے استعفے متعلق انہوں نے کہا کہ ہم نےگیری کرسٹن سےمعاہدہ نہیں توڑا جب کہ عاقب جاوید کے حوالے سے کوئی فیصلہ نہیں ہوا، پانچ چھ  لوگوں سےکوچنگ سے متعلق  بات چل رہی ہے۔ ان کا کہنا تھا کہ ہمارے پاس کئی عہدے خالی ہیں ان پر بندے رکھنے ہیں چیمپئنز ٹرافی کیلئے دعا کریں ان شااللہ ٹرافی پاکستان آئےگی اور بے فکر رہیں تمام ٹیمیں چیمپئنز ٹرافی کھیلنے پاکستان آئیں گی۔ علاوہ ازیں آسٹریلیا کے اہم دورے پر روانگی سے قبل اپنے خیالات کا اظہار کرتے ہوئے ون ڈے اور ٹی ٹوئنٹی کے نومنتخب کپتان محمد رضوان نے کہا کہ آسٹریلیاکی کنڈیشن سب کیلئے ٹف رہی ہے، کنڈیشنز کو مدنظر رکھ کرعاقب جاوید کی مشاورت سے اسکواڈ تیار کیا، فخر زمان ہمارے بہترین کھلاڑی ہیں۔ انھوں نے کہا کہ میرے آنے سے ٹیم میں تبدیلی آجائے گی ایسا فوری ممکن نہیں، پاکستان ٹیم میں زیادہ ترنوجوان کھلاڑیوں کوموقع دیا اور نتائج اچھے رہے۔ وائٹ بال کپتان نے کہا کہ ہم نے کنڈیشن کے مطابق کھلاڑیوں کو موقع دیا ہے، آسٹریلیا اور زمبابوے ٹور کو مدنظر رکھتے ہوئے ہم نے چیمپینز ٹرافی کی تیاری کرنا ہے۔,Sports
108,احمد شہزاد نے بھارتی ٹیم کو ’کاغذی شیر‘ قرار دے دیا,https://urdu.arynews.tv/ahmed-shehzad-calls-indian-team-paper-tigers/,قومی ٹیم کے اوپنر احمد شہزاد نے نیوزی لینڈ کے ہاتھوں ہوم گراؤنڈ پر شکست پر بھارتی ٹیم کو کاغذی شیر قرار دے دیا۔ یوٹیوب چینل پر گفتگو کرتے ہوئے احمد شہزاد نے کہا کہ ہوم گراؤنڈ پر بھارتی ٹیم کی کیویز کے ہاتھوں شکست پر کڑی تنقید کی اور نیوزی لینڈ کی ٹیم کی شاندار کارکردگی پر انہیں سراہا۔ انہوں نے کہا کہ لوگ بھارتی ٹیم کو کاغذی شیر اور اسکول بوائز کہہ رہے ہیں، کیویز نے بھارت آکر ان کو مارا پیٹا اور چلے گئے۔ احمد شہزاد نے کہا کہ جب بھارتی ٹیم پہلے ٹیسٹ میں 46 رنز پر ڈھیر ہوئی تو روہت شرما نے کہا کہ دن برا ہے اور ہم نے بھی کہا ٹھیک ہے لیکن دونوں ٹیسٹ میچ میں جس طرح بھارت نے کرکٹ کھیلی ہے ایسا لگتا ہے کہ اسکول کے بچے کھیل رہے ہیں۔ یہ پڑھیں: بھارت کی بدترین شکست کے بعد روہت اور کوہلی ٹیم چھوڑکر چلے گئے واضح رہےکہ نیوزی لینڈ نے 36 سال بعد بھارت میں سیریز ٹیسٹ میچ جیتا تھا جبکہ پہلی بار سیریز اپنے نام کی۔ سال 2012 کے بعد بھارت کو ہوم گراؤنڈ پر پہلی بار ٹیسٹ سیریز میں شکست کا منہ دیکھنا پڑا جس کے باعث شائقین کرکٹ سمیت سابق کرکٹر ٹیم کو تنقید کا نشانہ بنارہے ہیں۔ کیویز کے ہاتھوں سیریز میں شکست کی بڑی وجہ روہت شرما اور ویرات کوہلی کی عدم پرفارمنس ہے دونوں پلئیرز کو بیٹ سیریز میں خاموش رہا، روہت شرما ساتھی کرکٹر سرفراز خان پر غصہ نکالتے رہے تو ویرات کوہلی نے آؤٹ ہونے کے بعد آئس باکس پر غصہ نکالا۔,Sports
109,فخر اور امام کے دورہ آسٹریلیا سے باہر ہونے پر کپتان محمد رضوان کا اہم بیان,https://urdu.arynews.tv/mohammad-rizwans-on-fakhar-and-imams-exclusion-australia/,وائٹ بال کے نئے کپتان محمد رضوان نے کہا ہے کہ دورہ آسٹریلیا میں فخر زمان اور اوپنر امام الحق کی کمی ضرور محسوس ہوگی۔ آسٹریلیا کے اہم دورے پر روانگی سے قبل اپنے خیالات کا اظہار کرتے ہوئے ون ڈے اور ٹی ٹوئنٹی کے نومنتخب کپتان محمد رضوان نے کہا کہ آسٹریلیاکی کنڈیشن سب کیلئے ٹف رہی ہے، کنڈیشنز کو مدنظر رکھ کرعاقب جاوید کی مشاورت سے اسکواڈ تیار کیا، فخر زمان ہمارے بہترین کھلاڑی ہیں۔ انھوں نے کہا کہ میرے آنے سے ٹیم میں تبدیلی آجائے گی ایسا فوری ممکن نہیں، پاکستان ٹیم میں زیادہ ترنوجوان کھلاڑیوں کوموقع دیا اور نتائج اچھے رہے۔ وائٹ بال کپتان نے کہا کہ ہم نے کنڈیشن کے مطابق کھلاڑیوں کو موقع دیا ہے، آسٹریلیا اور زمبابوے ٹور کو مدنظر رکھتے ہوئے ہم نے چیمپینز ٹرافی کی تیاری کرنا ہے۔ محمد رضوان کا مزید کہنا تھا کہ میں نے کبھی خود کپتانی نہیں مانگی، میری کبھی کپتان بننے کی خواہش نہیں تھی، میرے لیے سارے کھلاڑی کپتان ہیں، کئی کھٹن مرحلوں سے گزر کر کپتان بنا ہوں۔ قومی ٹیم کے کپتان نے مزید کہا کہ میں نے تمام چیلنجز کو قبول کیا اور اللہ نے مجھےعزت دی، ایمانداری سے پاکستان کرکٹ ٹیم کیلئے خدمات انجام دینی ہیں۔,Sports
110,رضوان کو جو ٹیم دی اس میں میچ ونر نہیں، رمیز راجہ,https://urdu.arynews.tv/ramiz-raja-respond-mohammad-rizwan-captain/,سابق چیئرمین پی سی بی و کمنٹیٹر رمیز راجہ نے گیری کرسٹن کے استعفیٰ اور محمد رضوان کو کپتان بنانے پر ردعمل دے دیا۔ سابق کرکٹر رمیز راجہ نے کہا کہ محمد رضوان کو جو ٹیم دی گئی ہے اس میں میچ ونر بھی نہیں ہے، بابر اعظم سے پوچھنا چاہیے تھا کہ وہ آرام چاہتے ہیں یا نہیں۔ انہوں نے کہا کہ فخر زمان وائٹ بال میں پاکستان ٹیم کی ضرورت ہیں۔ رمیز راجہ نے کہا کہ پاکستان کو کوچ گیری کرسٹن کے تجربے کی ضرورت تھی، گیری کے معاملے پر کرکٹ بورڈ کو وضاحت دینی چاہیے۔ یہ پڑھیں: ’شان مسعود میرے بیٹے کی طرح ہے‘ رمیز راجہ کی متنازع بیان پر وضاحت گزشتہ روز سابق چیئرمین پی سی بی رمیز راجہ نے اپنے وی لاگ میں وضاحت دیتے ہوئے کہا تھا کہ رمیز راجہ نے کہا کہ کھلاڑیوں سے سوال کرنا میرا حق ہے، پاکستان کی کامیابی سے سب کو عزت ملے گی۔ ان کا کہنا تھا کہ سوشل میڈیا پر شرلی چھوڑ دی گئی، مقصد کسی کو نیا دکھانا نہیں تھا، شان کو بیٹنگ میں غلطیاں دور کرنے کا کہا تھا، پاکستان کی کامیابی سے سب کو عزت ملے گی۔ رمیز راجہ نے کہا تھا کہ ایسا لگتا ہے پاکستان ٹیم زندہ ہی سوشل میڈیا پر ہے۔ سابق چیئرمین پی سی بی نے کہا تھا کہ مجھ پر دباؤ رکھنےکے لیے سیاست کی جاتی ہے، جو لوگ کرکٹ نہیں کھیلے وہ کرکٹ پر بات کرتے ہیں، ایسا لگتا ہے۔,Sports
111,ویرات کوہلی شرمناک ریکارڈ کے مالک بن گئے,https://urdu.arynews.tv/virat-kohli-embarrassing-record/,بھارتی کرکٹ ٹیم کے موجودہ سپر اسٹار ویرات کوہلی آئے دن ریکارڈ پر ریکارڈ بناتے ہیں مگر اب وہ ایک منفی شرمناک ریکارڈ کے مالک بن گئے ہیں۔ ویرات کوہلی نے ایک بار پھر سابق کپتان اور سچن ٹنڈولکر کو پیچھے چھوڑ دیا اور نیوزی لینڈ کے خلاف پونے ٹیسٹ میچ کی دوسری اننگ میں ایل بی ڈبلیو آؤٹ ہوکر کرکٹ میں ملک کا بدترین ریکارڈ اپنے نام کر لیا۔ پونے ٹیسٹ میں مچل سینٹنر کے ہاتھوں ایل بی ڈبلیو آؤٹ ہونا بھارت میں اس نوعیت کا ان کا 25 واں آؤٹ تھا۔ اس سے قبل یہ ریکارڈ لیجنڈری ٹنڈولکر کے نام تھا۔ واضح رہے کہ نیوزی لینڈ نے حال ہی میں بھارت کو اس کی سر زمین پر ٹیسٹ سیریز میں شکست دے دی ہے۔ یہ 12 سال بعد بھارت کی اپنی سر زمین پر پہلی سیریز شکست ہے جب کہ کیویز نے 70 سال میں پہلی بار یہ کارنامہ انجام دیا ہے۔ اس سیریز میں ویرات کوہلی مکمل طور پر آؤٹ آف فارم دکھائی دیے اور دونوں ٹیسٹ میچز میں ان کے بیٹ نے رنز نہیں الگے جس کی وجہ سے بھارت بڑا اسکور کرنے میں ناکام رہا۔,Sports
112,متحد ہو کر کھیلنا اور آخری بال تک لڑنا، چیئرمین پی سی بی کا قومی ٹیم کو پیغام,https://urdu.arynews.tv/chairman-pcb-mohsin-naqvi-muhammad-rizwan/,چیئرمین پی سی بی محسن نقوی نے وائٹ بال ٹیم کے نئے کپتان محمد رضوان اور نائب کپتان سلمان علی آغا سے ملاقات کر کے نیک خواہشات کا اظہار کیا۔ اے آر وائی نیوز کے مطابق قومی ٹیم کے دوسرے گروپ کے آسٹریلیا روانگی سے قبل پاکستان کرکٹ بورڈ کے چیئرمین محسن نقوی نے وائٹ بال ٹیم کے نئے کپتان محمد رضوان اور نائب کپتان سلمان علی آغا سے ملاقات کی اور ٹیم کے دورہ آسٹریلیا اور زمبابوے کے لیے نیک خواہشات کا اظہار کیا۔ چیئرمین پی سی بی نے کہا کہ وائٹ بال ٹیم کی قیادت ایک اعزاز ہے اور قوم کو آپ کی قیادت میں ٹیم سے اچھی کارکردگی کی توقع ہے۔ امید ہے آپ کی قیادت میں ٹیم بہترین کارکردگی کا مظاہرہ کریگی۔ محسن نقوی نے کہا کہ متحد ہو کر کھیلنا اور آخری بال تک لڑنا ہی کامیابی کی ضمانت ہے پاکستانی ٹیم کے کھلاڑی با صلاحیت اور پروفیشنلز ہیں۔ ٹیم اگر ٹیم بن کر پُرفارم کرے گی، تو کوئی بھی آپ کو ہرا نہیں سکتا۔ اس موقع پر محمد رضوان اور سلمان علی آغا نے بھرپور اعتماد کرنے پر چیئرمین پی سی بی کا شکریہ ادا کیا۔ محمد رضوان کا کہنا تھا کہ دورہ آسٹریلیا اور زمبابوے کے دوران بہترین کارکردگی دکھانے کیلیے پُر عزم ہیں۔ قوم کی توقعات پر پورا اترنے کی بھرپور کوشش کریں گے۔ واضح رہے کہ پاکستان ٹیم آسٹریلیا کے خلاف تین ون ڈے اور اتنے ہی ٹی 20 میچز کھیلنے کے لیے کینگروز کے دیس جا رہی ہے۔ قومی ٹیم کا پہلا گروپ جن میں بابر اعظم، شاہین شاہ آفریدی، نسیم شاہ، حارث رؤف، فیصل اکرم اور محمد عرفان جونیئر شامل ہیں، میلبرن آسٹریلیا پہنچ چکے ہیں۔ کراچی سے دوسرا گروپ آج کپتان محمد رضوان کی قیادت میں روانہ ہوگا۔ تین ون ڈے میچوں کی سیریز کا آغاز 4 نومبر سے میلبرن میں ہوگا جب کہ ٹی 20 سیریز 14 نومبر سے شروع ہو گی۔ پاکستانی ٹیم سات سال بعد آسٹریلوی سر زمین پر ون ڈے سیریز کھیلے گی۔ آخری بار 2017 میں سیریز ہوئی تھی۔ گرین شرٹس آسٹریلیا سے سیریز مکمل کرنے کے بعد وہیں سے دورہ زمبابوے کے لیے روانہ ہو جائے گی جہاں اتنے ہی ون ڈے اور ٹی 20 میچوں کی سیریز کھیلی جائے گی۔ تاہم بابر اعظم، شاہین شاہ آفریدی اور نسیم شاہ آسٹریلیا سے وطن واپس آئیں گے کیونکہ پی سی بی نے انہیں دورہ زمبابوے کے لیے آرام دیا ہے۔,Sports
113,محمد مسرور پاکستانی ٹیم کے فیلڈنگ کوچ مقرر,https://urdu.arynews.tv/mohammad-masroor-fielding-coach-upcoming-tours/,پاکستان کرکٹ بورڈ (پی سی بی) نے قومی ٹیم کے دورہ آسٹریلیا، زمبابوے اور ساؤتھ افریقا کیلئے محمد مسرور کو بطور فیلڈنگ کوچ مقرر کردیا۔ ذرائع کا کہنا ہے کہ محمد مسرور کو جیسن گیلسپی کی سفارش پر ٹیم کا فیلڈنگ کوچ مقرر کیا گیا ہے، محمد مسرور نے انگلینڈ کے خلاف دو ٹیسٹ میچز میں بھی ٹیم کے لئے فیلڈنگ کوچ کے فرائض سر انجام دیئے تھے۔ ذرائع کے مطابق جیسن گلسپی پاکستان شاہینز کے دورہ آسٹریلیا کے موقع پر مسرور کے کوچنگ طریقہ کار سے بہت متاثر ہوئے تھے۔ ذرائع کے مطابق یہ محمد مسرور کیلئے پاکستان کرکٹ ٹیم کے ساتھ پہلا فل ٹائم کوچنگ اسائنمنٹ ہے، البتہ محمد مسرور پاکستان شاہینز اور انڈر 19 ٹیم کے ساتھ کام کرچکے ہیں۔ محمد مسرور 2018 میں ویسٹ انڈیز سے ہوم سیریز میں اسٹیو رکسن کے اسسٹنٹ بھی رہ چکے ہیں، کل کراچی سے دیگر کھلاڑیوں کے ہمراہ آسٹریلیا روانہ ہوجائیں گے۔ واضح رہے کہ پاکستان کرکٹ ٹیم کے 7 کھلاڑی تین ون ڈے اور تین ٹی ٹوئنٹی میچز کی سیریز کے لئے پہلے مرحلے میں آسٹریلیا پہنچ گئے ہیں۔ قومی اسکواڈ کے فاسٹ بولر شاہین آفریدی نسیم شاہ بابر اعظم اور حارث روف سمیت اسکواڈ کے سات ارکان میلبرن پہنچ چکے ہیں۔ ذرائع کا کہنا ہے کہ قومی اسکواڈ کے دیگر ارکان آج رات کراچی سے آسٹریلیا کے شہر میلبرن کے لیے روانہ ہوجائیں گے۔ پاکستانی ٹیم آسٹریلیا کے خلاف تین ون ڈے اور تین ٹی ٹوئنٹی میچز کی سیریز کھیلے گی۔ دونوں ٹیموں کے درمیان سیریز کا پہلا ون ڈے میچ 4 نومبر کو کھیلا جائے گا۔,Sports
114,’’رضوان تیر نہیں ایٹم بم مارے گا‘‘، باسط علی کا دلچسپ تبصرہ,https://urdu.arynews.tv/basit-ali-on-muhammad-rizwan/,سابق قومی کرکٹر باسط علی نے محمد رضوان کو وائٹ بال ٹیم کا کپتان مقرر کرنے پر دلچسپ تبصرہ کرتے ہوئے کہا ہے کہ وہ تیر نہیں بلکہ ایٹم بم مارے گا۔ پاکستان کرکٹ بورڈ نے بابر اعظم کے مستعفی ہونے کے ایک ماہ بعد گزشتہ دنوں محمد رضوان کو قومی ون ڈے اور ٹی 20 ٹیموں کا کپتان مقرر کر دیا ہے۔ اس فیصلے کو سابق کرکٹرز اور شائقین کی جانب سے قومی ٹیم کے لیے خوش آئند قرار دیا جا رہا ہے۔ سابق قومی کرکٹر باسط علی نے بھی پی سی بی کے اس فیصلے کا خیر مقدم کیا ہے۔ اپنے یو ٹیوب چینل پر صارفین کے ساتھ ایک لائیو سیشن میں ایک صارف نے سابق بیٹر سے سوال کیا کہ آپ محمد رضوان کو ٹیم کپتان کے کردار میں کیسا دیکھتے ہیں؟اس سوال کا باسط علی نے دلچسپ جواب دیتے ہوئے کہا کہ محمد رضوان تیر نہیں بلکہ ایٹم بم مارے گا۔ سابق قومی کرکٹر اور موجودہ تجزیہ کار کا کہنا تھا کہ محمد رضوان میں وہ خوبیاں ہیں کہ پوری ٹیم کو اکٹھا کر کے رکھ سکتا ہے اور آنے والے دنوں میں قومی ٹیم اس کی قیادت میں ترقی کے زینے طے کرتی نظر آئے گی۔ محمد رضوان نے بھی قیادت ملنے کے بعد ٹیم میں یکجہتی کی بات کی اور کہا کہ ان کا پہلا ہدف چیمپئنز ٹرافی اور بھارت میں ہونے والا آئی سی سی ٹی 20 ورلڈ کپ ہے جب کہ اپنی قیادت میں پاکستان کرکٹ ٹیم کا اگلا کپتان بھی تیار کرنا چاہتے ہیں۔ واضح رہے کہ پاکستان کرکٹ میں اس تبدیلیوں کی ہوا چلی ہوئی ہے۔ پی سی بی نے اس ماہ کے آغاز میں انگلینڈ سے پہلے ٹیسٹ میچ میں شکست کے بعد سلیکشن کمیٹی کو تبدیل کیا۔ دو روز قبل وائٹ بال کے لیے محمد رضوان کو کپتان اور سلمان علی آغا کو نائب کپتان مقرر کیا تو اس کے اگلے دن ہی گیری کرسٹن نے وائٹ بال ٹیم کے ہیڈ کوچ کے عہدے سے استعفیٰ دے دیا۔ گیری کرسٹن سلیکشن میں ان کا اختیار ختم کیے جانے اور بعض ان کے مرضی کے فیصلے نہ مانے جانے پر پی سی بی سے ناراض تھے۔ کرکٹ بورڈ نے ان کی جگہ ریڈ بال ٹیم کے ہیڈ کوچ جیسن گلیسپی کو دورہ آسٹریلیا کے لیے عبوری ہیڈ کوچ مقرر کر دیا ہے۔ چیمپئنز ٹرافی اور بھارت میں ٹی 20 ورلڈ کپ میرا ہدف ہے، محمد رضوان,Sports
115,آسٹریلین کرکٹر نے بین الاقوامی کرکٹ سے ریٹائرمنٹ لے لی,https://urdu.arynews.tv/australian-cricketer-matthew-wade-retired-from-international-cricket/,آسٹریلیا کے معروف وکٹ کیپر بلے باز نے میتھو ویڈ نے بین الاقوامی کرکٹ سے ریٹائرمنٹ کا اعلان کر دیا ہے۔ کرکٹ ویب سائٹ کرک انفو کے مطابق آسٹریلیا کے وکٹ کیپر میتھیو ویڈ نے ریڈ بال کے بعد اب وائٹ بال انٹرنیشنل کرکٹ سے ریٹائرمنٹ کا اعلان کر دیا ہے۔ اس کے ساتھ ہی ان کا 13 سالہ بین الاقوامی کرکٹ کیریئر اپنے اختتام کو پہنچ گیا ہے۔ میتھیو ویڈ نے آسٹریلیا کے لیے 36 ٹیسٹ، 97 ون ڈے اور 92 ٹی ٹوئنٹی انٹرنیشنل میچز کھیلے۔ ان کی پاکستان کے خلاف 2021 کے ٹی 20 ورلڈ کپ کے سیمی فائنل میں 17 گیندوں پر 41 رنز کی نا قابل شکست میچ وننگ اننگ یادگار کارکردگی ہے۔ واضح رہے کہ اس سے قبل میتھیو ویڈ نے رواں سال مارچ میں ٹیسٹ کرکٹ سے ریٹائرمنٹ کا اعلان کیا تھا۔ میتھیو ویڈ نے انٹرنیشنل کرکٹ سے ریٹائرمنٹ کے بعد کوچنگ کا سفر شروع کر دیا ہے اور انہیں کرکٹ آسٹریلیا نے آئندہ ماہ پاکستان کے خلاف ون ڈے اور ٹی ٹوئنٹی انٹرنیشنل سیریز کے لیے کوچنگ اسٹاف میں شامل کر لیا ہے۔ یاد رہے کہ پی ایس ایل 8 میں آسٹریلوی وکٹ کیپر بیٹر میتھیو ویڈ نے کراچی کنگز کی نمائندگی کی تھی۔,Sports
116,ورلڈ اسنوکر چیمپئن شپ کا پہلا مرحلہ، پاکستانی پلیئرز کامیاب,https://urdu.arynews.tv/world-snooker-championship-2024-first-stage/,آئی بی ایس ایف ورلڈ اسنوکر چیمپئن شپ کے پہلے مرحلے میں پاکستانی پلیئرز فتح یاب ہوگئے۔ ذرائع کے مطابق آئی بی ایس ایف ورلڈ اسنوکر چیمپئن شپ کے پہلے مرحلے میں پاکستان کے اسجد اقبال، احسن رمضان اور محمد آصف نے راؤنڈ آف 64 میں کامیابی حاصل کی۔ اسجد اقبال نے ہانگ کانگ کے فنگ کواک وائی کو 2-4 سے شکست دی، احسن رمضان نے اردن کے اسماعیل ابوایلسل کو 1-4 سے شکست دی جبکہ محمد آصف نے راؤنڈ ون میں علی احمد یوسفی کو ہرایا۔ پاکستان کے دیگر دو پلیئر اویس منیر اور نسیم اختر ایونٹ میں براہ راست دوسرا راؤنڈ کھیلیں گے۔ یاد رہے کہ ورلڈ سکس ریڈ اسنوکر چیمپئن شپ کے فائنل میں پاکستان کے اسجد اقبال اپنی کامیابی کا تسلسل برقرار نہیں رکھ سکے تھے اور بھارتی حریف سے ہار گئے تھے۔ منگولیا میں کھیلی گئی ورلڈ سکس ریڈ اسنوکر چیمپئن شپ کے فائنل میں پاکستان کے اسجد اقبال کا مقابلہ روایتی حریف بھارت کے کمل چاؤلہ سے ہوا تھا اور وہ ٹورنامنٹ میں اپنی کامیابی کا تسلسل برقرار رکھنے میں ناکام رہے۔ اسجد اقبال نے فائنل کے آغاز میں اچھی کارکردگی کا مظاہرہ کیا اور ابتدائی دو سیٹ جیتنے میں کامیاب رہے تاہم پھر کمل چاوٗلہ نے کم بیک کرتے ہوئے لگاتار چھ سیٹ اپنے نام کر کے چیمپئن بننے کا اعزاز حاصل کیا۔,Sports
117,برازیل میں فٹبال میچ کے دوران جھگڑا، تماشائی کو زندہ جلا دیا گیا,https://urdu.arynews.tv/brazilian-football-fan-burns-alive-tragic-scenes/,برازیل میں فٹبال میچ میں تماشائیوں کے درمیان ہونے والا جھگڑا خوفناک تصادم کی صورت اختیار کرگیا، جھگڑے کے بعد ایک تماشائی کو زندہ جلادیا گیا۔ برطانوی خبر رساں ادارے کیرپورٹکے مطابق واقعہ اس وقت پیش آیا جب فٹبال شائقین مقامی فٹبال کلب کروزیرو اور ایتھلیٹیکو پرانانس کا لیگ میچ دیکھنے کے بعد اپنے گھروں کو روانہ ہورہے تھے۔ میڈیا رپورٹ کے مطابق کروزریو کے حامیوں پر ان کی حریف ٹیم کے مداحوں کی جانب سے حملہ کیا گیا۔ کروزریو کے مداحوں کی بس پر حریف گروپ نے آتش گیر مادہ پھینکا جس سے بس میں آگ لگ گئی، جبکہ گھر میں تیار کیے گئے بموں اور کِیلوں کا بھی استعمال کیا گیا، تاکہ بس کے ٹائر پھٹ جائیں اور اسے روک لیا جائے۔ سوشل میڈیا پر واقعے سے متعلق دل دہلادینے والی ویڈیوز وائرل ہورہی ہیں، جس میں دیکھا جا سکتا ہے کہ حملہ آور کروزریو کے زخمی مداحوں کے پاس پہنچنے کے دوران ویڈیو بنا رہے تھے۔ مقامی میڈیا کا کہنا ہے کہ ایک مداح زندہ جل گیا، جبکہ کئی دیگر سر پر لوہے کی سلاخوں سے مارے جانے کے باعث زخمی ہوگئے۔ واضح رہے کہ برازیل میں فٹبال شائقین کے درمیان اکثر و بیشتر اس قسم کے واقعات دیکھنے کو ملتے ہیں۔ 2019 میں بھی فٹبال شائقین کے درمیان ہونے والی لڑائی میں گھر میں تیار کئے گئے بموں کو استعمال کیا گیا تھا، جس میں بیشتر افراد شدید زخمی ہوئے تھے۔,Sports
118,دورۂ آسٹریلیا، قومی اسکواڈ کے 7 کھلاڑی میلبرن پہنچ گئے,https://urdu.arynews.tv/australia-tour-7-pakistani-players-reached-melbourne/,پاکستان کرکٹ ٹیم کے 7 کھلاڑی تین ون ڈے اور تین ٹی ٹوئنٹی میچز کی سیریز کے لئے پہلے مرحلے میں آسٹریلیا پہنچ گئے۔ رپورٹس کے مطابق قومی اسکواڈ کے فاسٹ بولر شاہین آفریدی نسیم شاہ بابر اعظم اور حارث روف سمیت اسکواڈ کے سات ارکان میلبرن پہنچ چکے ہیں۔ ذرائع کا کہنا ہے کہ قومی اسکواڈ کے دیگر ارکان آج رات کراچی سے آسٹریلیا کے شہر میلبرن کے لیے روانہ ہوجائیں گے۔ پاکستانی ٹیم آسٹریلیا کے خلاف تین ون ڈے اور تین ٹی ٹوئنٹی میچز کی سیریز کھیلے گی۔ دونوں ٹیموں کے درمیان سیریز کا پہلا ون ڈے میچ 4 نومبر کو کھیلا جائے گا۔ دوسری جانب قومی ون ڈے اور ٹی 20 ٹیم کے کپتان محمد رضوان نے ٹیم میں گروپ بندی کی خبروں پر خاموشی توڑ دی۔ قومی ٹیم کے کپتان محمد رضوان نے کہا کہ گروپ بندی کا سب باہر سے ہی سنتے رہے ہیں لیکن میں پورے پاکستان کے گروپ کا حصہ ہوں۔ چیئرمین پی سی بی محسن نقوی کے ہمراہ پریس کانفرنس کرتے ہوئے محمد رضوان نے کہا کہ ٹیم میں سب 15 پلیئر کپتان ہیں، گروپ سے متعلق بتاتیں سنتا ہوں، ہاں میں گروپ کا حصہ ہوں اور میں پورے پاکستان کے گروپ کا ہوں۔ انہوں نے کہا کہ کل بھی سلیکشن کمیٹی کے ساتھ بیٹھا تھا اور مشاورت ہوئی، ہمارا فوکس طویل مدت کا ہے، سب سے اچھی بات یہ ہے کہ سلیکشن کمیٹی اور مینٹور ایک پیج پر آنے کی کوشش کر رہے ہیں، امید ہے کہ ہماری ٹیم بہترین ہوگی۔ انہوں نے مزید کہا کہ نوجوانوں کے ساتھ تجربہ کار بھی ہیں، ہم دیکھ رہے ہیں کہ بڑے ایونٹس کے لیے اچھا کمبی نیشن بن جائے،چیمپئنز کپ میں سب نے دیکھا کہ ہمارے نوجوان کیسے ہیں، ہماری ترجیح نوجوان کھلاڑی کو انٹرنیشنل معیار تک لے جانا ہے، گیپ ختم کرنا ہے۔ واضح رہے کہ چیئرمین پی سی بی نے محمد رضوان کو وائٹ بال فارمیٹ کا کپتان مقرر کردیا جب کہ سلمان علی آغا نائب کپتان ہوں گے۔ یاد رہے کہ محمد رضوان کو کپتان بنتے ہی دورہ آسٹریلیا کا چیلنج درپیش ہوگا جہاں گرین شرٹس نے تین ٹی 20 اور تین ون ڈے میچوں کی سیریز کھیلنی ہے۔,Sports
119,’شان مسعود میرے بیٹے کی طرح ہے‘ رمیز راجہ کی متنازع بیان پر وضاحت,https://urdu.arynews.tv/ramiz-raja-explanation-shan-masood-remarks/,سابق کرکٹر و کمنٹیٹر رمیز راجہ نے شان مسعود سے متعلق اپنے متنازع بیان پر وضاحت دے دی۔ سابق چیئرمین پی سی بی رمیز راجہ نے اپنے وی لاگ میں وضاحت دیتے ہوئے کہا کہ رمیز راجہ نے کہا کہ کھلاڑیوں سے سوال کرنا میرا حق ہے، پاکستان کی کامیابی سے سب کو عزت ملے گی۔ انہوں نے کہا کہ سوشل میڈیا پر شرلی چھوڑ دی گئی، مقصد کسی کو نیا دکھانا نہیں تھا، شان کو بیٹنگ میں غلطیاں دور کرنے کا کہا تھا، پاکستان کی کامیابی سے سب کو عزت ملے گی۔ رمیز راجہ نے کہا کہ ایسا لگتا ہے پاکستان ٹیم زندہ ہی سوشل میڈیا پر ہے۔ سابق چیئرمین پی سی بی نے کہا کہ مجھ پر دباؤ رکھنےکے لیے سیاست کی جاتی ہے، جو لوگ کرکٹ نہیں کھیلے وہ کرکٹ پر بات کرتے ہیں، ایسا لگتا ہے۔ یہ پڑھیں: شان مسعود پر طنز کرنا رمیز راجا کو مہنگا پڑ گیا واضح رہے کہ رمیز راجہ کے شان مسعود پر طنز پی سی بی نے ایکشن لیا تھا۔ ذرائع کا کہنا تھا پی سی بی نے براڈکاسٹرز کو  خط لکھ کر  رمیز راجہ کے رویے سے آگاہ کیا ہے اور اپنے تحفظات کا اظہار کیا ہے۔ انہوں نے شان مسعود کی بطور کپتان 6 ناکامیوں کا ذکر چھیڑے رکھا اور انگلینڈ کیخلاف بڑے ناموں کو ڈراپ کرنے پر بھی تنقید کی تھی۔ اس رویے  پر سوشل میڈیا پر صارفین نے انہیں شدید تنقید کا نشانہ بنایا، کرکٹر محمد عامر نے بھی تنقید کی اور کہا کہ کیڑے نکالنے کے  بجائے ٹیم کا جہاں کریڈٹ بنتا ہے وہ دینا چاہیے۔ واضح رہے کہ پاکستان نے اپنے اسپنرز کی بہترین بالنگ کی بدولت انگلینڈ کو تیسرے اور فیصلہ کن ٹیسٹ میچ میں 9 وکٹوں سے شکست دے کر سیریز 1-2 سے جیت لی۔,Sports
120,دھونی! تمہیں کچھ نہیں پتہ، ساکشی نے شوہر کو کرکٹ کا سبق پڑھا دیا,https://urdu.arynews.tv/dhonis-wife-schooled-him-on-rules-of-cricket/,سابق بھارتی کپتان مہندر سنگھ دھونی کو اہلیہ نے کرکٹ کا سبق پڑھاتے ہوئے کہا کہ تمہیں کرکٹ کا کچھ نہیں پتا ہے۔ بھارتی کرکٹ ٹیم کو چیمپئنز ٹرافی، ون ڈے اور ٹی 20 ورلڈ کپ جتوانے والے سابق کپتان مہندر سنگھ دھونی نے ایک ایونٹ میں انکشاف کیا ہے کہ ساکشی کے ساتھ کرکٹ دیکھ رہا تھا، اسٹمپ آؤٹ اور ناٹ آؤٹ پر بحث ہوئی تو ساکشی نے کہا کہ تمہیں کچھ نہیں پتا اور کرکٹ کے رولز پڑھانے شروع کردیے۔ دھونی نے بتایا کہ میں اور ساکشی کرکٹ کے بارے میں زیادہ بات نہیں کرتے لیکن ایک ون ڈے میچ چل رہا تھا ساکشی ساتھ میں بیٹھی تھیں، بولر نے گیند کی وہ وائڈ تھی بیٹسمین آگے نکلا تو وہ اسٹمپ ہوگیا، امپائرز نے ریویو لے لیا کہ فیصلہ تھرڈ امپائر کرے گا۔ انہوں نے بتایا کہ اہلیہ کہنے لگیں کہ آؤٹ نہیں ہے اور جب ساکشی نے کہا کہ آؤٹ نہیں ہے تو بیٹسمین پویلین جانے لگا تھا، ساکشی کہنے لگیں کہ وائڈ بال میں اسٹمپ ہو ہی نہیں سکتا۔ دھونی کے مطابق انہوں نے اہلیہ کو بتایا کہ وائڈ بال میں اسٹمپ آؤٹ ہوتا ہے نو بال میں نہیں ہوتا پر وہ کہنے لگیں کہ تم کو کچھ نہیں پتا ہے، انتظار کرو تھرڈ امپائر اسے واپس بلائے گا۔ سابق کپتان نے بتایا کہ جب وہ آؤٹ ہوگیا اور نیا بیٹسمین آگیا تو ساکشی کہنے لگیں کہ کچھ غلط ہوا ہے۔ واضح رہے کہ دھونی انٹرنیشنل کرکٹ سے  ریٹائر ہوچکے ہیں جبکہ انڈین پریمیئر کے حالیہ سیزن میں بھی شرکت سے متعلق دھونی نے کچھ واضح نہیں کیا ہے جبکہ وہ چنئی سپر کنگز کی نمائندگی کرتے ہیں۔,Sports
121,گیری کرسٹن کے استعفے سے پاکستان کرکٹ پیچھے چلی گئی، پیٹرسن کی شدید تنقید,https://urdu.arynews.tv/gary-kirstens-resignation-left-pakistan-cricket-behind-pietersenm/,پاکستان کرکٹ ٹیم کے ہیڈ کوچ کے عہدے سے گیری کرسٹن کے استعفیٰ دیدنے کے بعد سابق انگلش کرکٹر کیون پیٹرسن پی سی بی پر برہم ہوگئے۔ اس وقت پاکستان کرکٹ میں تبدیلیا زور و شور سے جارہی ہیں، انگلینڈ کے خلاف پہلے ٹیسٹ میں شکست کے بعد باقی دو میچز کے لیے ٹیم تبدیل کی گئی تھی، اب دورہ آسٹریلیا اور زمبابوے کے لیے جس قومی اسکواڈ کا اعلان کیا گیا ہے اس میں بھی کافی تبدیلیاں دیکھنے میں آئی ہیں۔ تاہم جو سب سے بڑی تبدیلی اس وقت پاکستان کرکٹ میں ظہور پذیرہوئی ہے وہ وائٹ بال ٹیم کے ہیڈ کوچ گیری کرسٹ کا مستعفی ہونا ہے جس کے بعد سے پاکستان کرکٹ کے معاملات پھر سے انٹرنیشنل میـڈیا کی زینت بن رہے ہیں۔ سابق انگلش کرکٹر کیون پیٹرسن نے سوشل میڈیا پلیٹ فارم ایک پر اپنا ردعمل دیتے ہوئے کہا ہے کہ پاکستان کرکٹ آج دو قدم پیچھے ہٹ گئی ہے۔ پیٹرسن نے اپنی پوسٹ میں لکھا کہ گیری کرسٹن کا کوچنگ میں جو تجربہ ہے اور وہ جس ریزیومے کے حامل ہیں پاکستان کرکٹ انھیں کیس چھوڑ سکتا ہے؟ گزشتہ چند ہفتوں میں ایک قدم آگے آئے اور آج دو قدم پیچھے ہٹ گئے! سابق انگلش کرکٹر پاکستان کرکٹ بورڈ سے کہا کہ اپنے آپ کے ساتھ ایسا کرنا چھوڑ دیں، اس طرح کی چیزیں کرتے رہنے کے لیے آپ کے پاس بہت زیادہ صلاحیت ہے۔ خیال رہے کہ پاکستان کرکٹ ٹیم کے وائٹ بال ہیڈ کوچ گیری کرسٹن کافی دنوں سے منظر عام سے گم تھے، تاہم پیر کو خبر سامنے آئی کہ ورلڈ کپ جیتنے والے سابق کوچ نے اپنی ذمہ داریوں سے استعفیٰ دے دیا ہے۔ جنوبی افریقہ کے سابق اوپننگ بلے باز نے پاکستان کرکٹ بورڈ کے ساتھ دو سال کا معاہدہ کیا تھا تاہم وہ اختلافات کی بنا پر صرف چھ ماہ بعد ہی اپنے عہد سے مستعفی ہوگئے۔,Sports
122,محمد رضوان نے ٹیم میں‌ گروپ بندی پر خاموشی توڑ دی,https://urdu.arynews.tv/mohammad-rizwan-talk-groupism-in-pakistan-team/,قومی ون ڈے اور ٹی 20 ٹیم کے کپتان محمد رضوان نے ٹیم میں گروپ بندی کی خبروں پر خاموشی توڑ دی۔ قومی ٹیم کے کپتان محمد رضوان نے کہا کہ گروپ بندی کا سب باہر سے ہی سنتے رہے ہیں لیکن میں پورے پاکستان کے گروپ کا حصہ ہوں۔ چیئرمین پی سی بی محسن نقوی کے ہمراہ پریس کانفرنس کرتے ہوئے محمد رضوان نے کہا کہ ٹیم میں سب 15 پلیئر کپتان ہیں، گروپ سے متعلق بتاتیں سنتا ہوں، ہاں میں گروپ کا حصہ ہوں اور میں پورے پاکستان کے گروپ کا ہوں۔ انہوں نے کہا کہ کل بھی سلیکشن کمیٹی کے ساتھ بیٹھا تھا اور مشاورت ہوئی، ہمارا فوکس طویل مدت کا ہے، سب سے اچھی بات یہ ہے کہ سلیکشن کمیٹی اور مینٹور ایک پیج پر آنے کی کوشش کر رہے ہیں، امید ہے کہ ہماری ٹیم بہترین ہوگی۔ انہوں نے مزید کہا کہ نوجوانوں کے ساتھ تجربہ کار بھی ہیں، ہم دیکھ رہے ہیں کہ بڑے ایونٹس کے لیے اچھا کمبی نیشن بن جائے،چیمپئنز کپ میں سب نے دیکھا کہ ہمارے نوجوان کیسے ہیں، ہماری ترجیح نوجوان کھلاڑی کو انٹرنیشنل معیار تک لے جانا ہے، گیپ ختم کرنا ہے۔ واضح رہے کہ چیئرمین پی سی بی نے محمد رضوان کو وائٹ بال فارمیٹ کا کپتان مقرر کردیا جب کہ سلمان علی آغا نائب کپتان ہوں گے۔ یاد رہے کہ محمد رضوان کو کپتان بنتے ہی دورہ آسٹریلیا کا چیلنج درپیش ہوگا جہاں گرین شرٹس نے تین ٹی 20 اور تین ون ڈے میچوں کی سیریز کھیلنی ہے۔,Sports
123,مانچسٹر یونائیٹڈ نے منیجر کو برطرف کر دیا,https://urdu.arynews.tv/acked-as-manchester-united-manager/,ایرک ٹین ہیگ کو مانچسٹر یونائیٹڈ کے منیجر کے عہدے سے برطرف کر دیا گیا۔ مانچسٹر یونائیٹڈ نے منیجر ایرک ٹین ہیگ کو ہٹا دیا ہے۔ پریمیر لیگ کلب نے کہا کہ اولڈ ٹریفورڈ کی ٹیم 9 میچوں کے بعد اسٹینڈنگ میں 14ویں نمبر پر ہے۔ کلب نے پیر کو ایک بیان میں کہا کہ ایرک ٹین ہیگ نے مانچسٹر یونائیٹڈ کی ٹیم کے مینیجر کے طور پر اپنا کردار چھوڑ دیا ہے۔ روڈ وین نیسٹلروئے عبوری ہیڈ کوچ کے طور پر ٹیم کا چارج سنبھالیں گے اور مستقبل میں ایک مستقل ہیڈ کوچ کو بھرتی کیا جائے گا۔ مانچسٹر سٹی کے خلاف FA کپ کے فائنل میں حیران کن جیت کے باوجود حقیقت یہ ہے کہ ٹین ہیگ اپنی خراب فارم کے لیے متعدد  شکستوں کو ذمہ دار ٹھہرانے میں کامیاب رہے۔,Sports
124,فرانس کی عائد کردہ کھیلوں میں حجاب پر پابندی امتیازی سلوک قرار,https://urdu.arynews.tv/frances-hijab-bans-in-sports-discriminatory-un-experts/,"اقوام متحدہ کے ماہرین نے فرانس کی جانب سے کھیلوں میں حجاب پر پابندی ‘امتیازی’ سلوک قرار دے دیا۔ اقوام متحدہ کے حقوق کے ماہرین نے فرانس میں مسلم خواتین اور لڑکیوں کو کھیلوں کے مقابلوں میں اسکارف پہننے سے روکنے کے فیصلوں کو ""امتیازی سلوک” قرار دیتے ہوئے ان کو واپس لینے کا مطالبہ کیا ہے۔ فرانس نے پیرس 2024 اولمپکس کے دوران اپنے ایتھلیٹس پر حجاب سمیت مذہبی علامات پہننے پر پابندی لگانے کے لیے سیکولرازم سے متعلق اپنے سخت قوانین کی درخواست کی۔ فرانس کی فٹ بال اور باسکٹ بال فیڈریشنز نے بھی ہیڈ اسکارف پہننے والے کھلاڑیوں کو مقابلوں سے خارج کرنے کا انتخاب کیا ہے۔ اقوام متحدہ کے آزاد ماہرین نے پیر کو جاری بیان میں کہا کہ یہ فیصلے ""غیر متناسب اور امتیازی ہیں اور ان کے [فرانسیسی ایتھلیٹس] کے حقوق کی خلاف ورزی کرتے ہیں کہ وہ آزادانہ طور پر اپنی شناخت، اپنے مذہب یا عقیدے کو نجی اور عوامی سطح پر ظاہر کریں اور ثقافتی زندگی میں حصہ لیں۔ اس بیان کے متن پر آٹھ افراد نے دستخط کیے تھے۔ انہوں نے کہا کہ حجاب پہننے والی مسلم خواتین اور لڑکیوں کو ثقافتی اور کھیلوں کی زندگی میں حصہ لینے اور فرانسیسی معاشرے کے ان تمام پہلوؤں میں حصہ لینے کے مساوی حقوق حاصل ہونے چاہئیں جن کا وہ حصہ ہیں۔",Sports
125,کیا فخر زمان نے ریٹائرمنٹ پر غور شروع کردیا؟,https://urdu.arynews.tv/is-fakhar-zaman-thinking-to-retire-from-cricket/,کیا فخر زمان نے سینٹرل کنٹریکٹ اور ٹیم سے باہر ہونے کے بعد انٹرنیشنل کرکٹ سے ریٹائرمنٹ پر غور شروع کردیا ہے؟ کرکٹ ویب سائٹ کی رپورٹ کے مطابق قومی ٹیم کے بیٹر فخر زمان پاکستان کرکٹ بورڈ (پی سی بی) کی سلیکشن پالیسی میں دوہرے معیار سے ناخوش ہیں۔ اطلاعات کے مطابق فخر نے اپنے قریبی لوگوں سے انٹرنیشنل کرکٹ سے ممکنہ ریٹائرمنٹ کے بارے میں مشاورت شروع کر دی ہے۔ فخر جو کہ اس وقت فٹنس بحالی کے مراحل سے گزر رہے ہیں، انہیں ناصرف آسٹریلیا اور زمبابوے کے دوروں سے باہر رکھا گیا بلکہ سینٹرل کنٹریکٹ سے بھی محروم کردیا گیا ہے۔ بائیں ہاتھ کے بلے باز کو سینٹرل کنٹریکٹ سے محروم کرنے پر سوشل میڈیا صارفین نے بھی پی سی بی پر کڑی تنقید کی۔ گزشتہ روز پریس کانفرنس میں پی سی بی کے چئیرمین محسن نقوی نے انکشاف کیا تھا کہ فخر کی فٹنس درست نہیں تھی جو انہیں سینٹرل کنٹریکٹ نہ دینے کی بڑی وجہ تھی۔ تاہم نقوی نے یہ بھی روشنی ڈالی کہ بابر اعظم کے حق میں فخر کا ٹویٹ بھی بلے باز کے لیے مشکلات کا باعث بنا۔ رپورٹ میں دعویٰ کیا گیا ہے فخر کو باہر کرنے کا مقصد صرف فٹنس ٹیسٹ پاس کرنا نہیں تھا کیونکہ کچھ دوسرے کھلاڑی بھی مقررہ وقت میں دو کلو میٹر کی دوڑ کا ٹیسٹ پاس نہیں کرسکے تھے لیکن انہیں سینٹرل کنٹریکٹ دیا گیا ہے۔ واضح رہے کہ پاکستان کے وائٹ بال فارمیٹ کے ہیڈ کوچ گیری کرسٹن نے پی سی بی کے ساتھ سلیکشن کے عمل اور سینٹرل کنٹریکٹ میں اختلافات کی بنیاد پر استعفیٰ دے دیا ہے۔ پی سی بی نے ان کا استعفیٰ منظور کرتے ہوئے جیسن گلیسپی کو دورہ آسٹریلیا کے لیے ٹیم کا عبوری ہیڈ کوچ مقرر کیا ہے جہاں پاکستان نے تین ٹی 20 اور تین ون ڈے میچوں کی سیریز کھیلنی ہے۔,Sports
126,چیمپئنز ٹرافی اور بھارت میں ٹی 20 ورلڈ کپ میرا ہدف ہے، محمد رضوان,https://urdu.arynews.tv/new-captain-muhammad-rizwan-targets/,پاکستان وائٹ بال کرکٹ ٹیم کے کپتان محمد رضوان نے آئندہ سال پاکستان میں شیڈول چیمپئنز ٹرافی اور بھارت میں ٹی 20 ورلڈ کپ کو اپنا ہدف قرار دیا ہے۔ اے آر وائی نیوز کے مطابق پاکستان وائٹ بال ٹیم کے نئے کپتان محمد رضوان نے میڈیا سے گفتگو میں کہا ہے کہ کپتانی کی کبھی خواہش نہیں کی، اب ذمے داری ملی ہے تو توقعات پر پورا اترنے کی کوشش کروں گا۔ چیمپئنز ٹرافی اور بھارت میں ٹی 20 ورلڈ کپ میرا ہدف ہیں۔ محمد رضوان نے کہا کہ آسٹریلیا جا کر اچھی کرکٹ کھیلنی ہے اور میدان میں لڑنا ہے۔ میرا مقصد یہ بھی ہوگا کہ اپنی قیادت میں ٹیم کے لیے اگلا کپتان تیار کروں۔ واضح رہے کہ چیئرمین پی سی بی نے گزشتہ روز محمد رضوان کو ون ڈے اور ٹی ٹوئنٹی ٹیموں کا کپتان مقرر کرنے کا اعلان کرتے ہوئے امید ظاہر کی تھی کہ وہ بہتر کارکردگی کا مظاہرہ کر کے ٹیم کو جیت کی راہ پر گامزن کریں گے۔ اپنی تقرری پر محمد رضوان نے کہا تھا کہ ہماری ترجیح نوجوان ٹیلنٹ کو عالمی سطح پر اجاگر کرنا ہوگا۔ ٹیم کا کمبی نیشن اس وقت بالکل درست ہے اور وہ پاکستان ٹیم کے مستقبل کو دیکھ کر آگے بڑھ رہے ہیں۔ انہوں نے کہا تھا نے کہا کہ جتنی زیادہ مشاورت اور بحث ہو گی اتنے اچھے کھلاڑی ٹیم میں آئیں گے۔ کوئی چیز پاکستان ٹیم کیلئے بہتر ہورہی ہے تو اس پر سب کو اسٹینڈ لینا چاہیے میرا ایک گروپ ہے اور وہ پاکستان ٹیم کا گروپ ہے۔ محمد رضوان نے یہ بھی کہا تھا کہ میری نظر میں ٹیم میں شامل تمام کھلاڑی کپتان ہیں میں خود بطور کپتان بادشاہ سمجھوں تو سب کچھ خراب ہوگا ہمیں صرف یہی میسج کیا جا رہا ہے کہ آپ لڑ کر کھیلو۔ گیری کرسٹن کے استعفیٰ کی وجہ بابر اعظم بنے؟,Sports
127,گیری کرسٹن کے استعفیٰ کی وجہ بابر اعظم بنے؟,https://urdu.arynews.tv/babar-azam-became-the-reason-for-gary-kirstens-resignation/,پاکستان کرکٹ ٹیم وائٹ بال کے ہیڈ کوچ گیری کرسٹن نے استعفیٰ دے دیا جس کی وجہ پی سی بی سے اختلاف کے علاوہ بابر اعظم سے بھی جوڑا جا رہا ہے۔ پاکستان کرکٹ ٹیم وائٹ بال کے کپتان کے اعلان کے اگلے روز ہی پاکستان کرکٹ کو ایک نئے بحران نے گھر لیا اور گیری کرسٹن نے پی سی بی سے اختلافات کے باعث ہیڈ کوچ کے عہدے سے استعفیٰ دے دیا۔ پاکستان کرکٹ ٹیم کی انگلینڈ کیخلاف پہلے ٹیسٹ میں اننگ سے شرمناک شکست کے بعد پی سی بی نے ٹیم سلیکشن سے ہیڈ کوچز کا اختیار ختم کر دیا تھا۔ گیری کو اس کے علاوہ سینٹرل کانٹریکٹ اور کوچز پر بھی تحفظات تھے۔ ذرائع نے بتایا کہ وہ اپنی پسند کا سپورٹنگ اسٹاف لانا چاہ رہے تھے جب کہ اسکواڈ سلیکشن میں ووٹنگ اختیار واپس لینے سے ان کے پی سی بی سے اختلافات شدت اختیار کر گئے تھے۔ ذرائع نے بتایا کہ آئندہ ماہ آسٹریلیا کے بعد دورہ زمبابوے کے لیے گیری کرسٹن کے تجویز کردہ اسکواڈ میں بابر اعظم حصہ تھے اور ان کا موقف تھا کہ جنوبی افریقہ کے مشکل دوسرے سے قبل بابر اعظم کو لازمی طور پر دورہ زمبابوے میں شامل کیا جانا چاہیے۔ تاہم پی سی بی نے بابر اعظم کو صرف دورہ آسٹریلیا کے لیے ٹیم میں شامل کیا اور دورہ زمبابوے میں آرام دے کر گیری کی تجویز مسترد کر دی۔ ذرائع کے مطابق گیری کرسٹن کو تعیناتی کے وقت مضبوط اختیارات کی یقین دہانی کرائی گئی تھی، لیکن نئی سلیکشن کمیٹی کو تمام اختیارات دے دیے گئے۔ گیری کرسٹن نے اپنی بات منوانے کے لیے آخری حربہ استعمال کرتے ہوئے دورہ آسٹریلیا پر ٹیم کے ساتھ نہ جانے کی دھمکی بھی دی جو کارگر ثابت نہ ہوئی۔ پی سی بی کے اپنے موقف پر ڈٹ جانے کے باعث انہوں نے آج اپنے عہدے سے استعفیٰ دے دیا جب کہ پی سی بی نے یہ استعفیٰ منظور کرتے ہوئے ریڈ بال ہیڈ کوچ جیسن گلیسپی کو دورہ آسٹریلیا کے لیے عبوری ہیڈ کوچ مقرر کر دیا ہے۔ واضح رہے کہ گیری کرسٹن کو پاکستان کرکٹ بورڈ نے رواں سال اپریل میں قومی وائٹ بال ٹیم کا ہیڈ کوچ مقرر کیا گیا تھا۔ تاہم ان کی کوچنگ میں پاکستان کو ٹی ٹوئنٹی ورلڈ کپ کی تاریخ میں بدترین شکست ہوئی اور وہ پہلی بار پہلے مرحلے میں ہی میگا ایونٹ سے باہر ہوئی۔ سلیکشن کمیٹی کے کنوینر عاقب جاوید مستقبل میں وائٹ بال ٹیم کے ہیڈ کوچ بننے کے مضبوط امیدوار بتائے جا رہے ہیں اور ذرائع کا کہنا ہے کہ پی سی بی نے سابق فاسٹ بولر کو اس عہدے کی پیشکش بھی کر دی ہے۔ گیری کرسٹن کا استعفیٰ منظور، جیسن گلیسپی قومی ٹیم کےعبوری ہیڈ کوچ مقرر,Sports
128,شان مسعود پر طنز کرنا رمیز راجا کو مہنگا پڑ گیا,https://urdu.arynews.tv/pcb-unhappy-over-ramiz-raja-taunting/,راولپنڈی ٹیسٹ کے اختتام پر کمنٹیٹر رمیز راجہ کی ٹیسٹ کپتان شان مسعود پر طنزیہ جملے پر پی سی بی نے ایکشن لے لیا۔ راولپنڈی ٹیسٹ کے اختتام کے بعد کمنٹیٹر رمیز راجہ کے جیت کے باوجود کپتان شان مسعود پر طنزیہ حملہ کرنے پر پاکستان کرکٹ بورڈ نے ایکشن لے لیا۔ ذرائع کا کہنا ہے پی سی بی نے براڈکاسٹرز کو  خط لکھ کر  رمیز راجہ کے رویے سے آگاہ کیا ہے اور اپنے تحفظات کا اظہار کیا ہے۔ خیال رہےکہ  رمیز راجہ نے گزشتہ روز جیت کے باجود کپتان شان مسعود سے غیر سنجیدہ گفتگو کی تھی۔ انہوں نے شان مسعود کی بطور کپتان 6 ناکامیوں کا ذکر چھیڑے رکھا اور انگلینڈ کیخلاف بڑے ناموں کو ڈراپ کرنے پر بھی تنقید کی تھی۔ اس رویے  پر سوشل میڈیا پر صارفین نے انہیں شدید تنقید کا نشانہ بنایا، کرکٹر محمد عامر نے بھی تنقید کی اور کہا کہ کیڑے نکالنے کے  بجائے ٹیم کا جہاں کریڈٹ بنتا ہے وہ دینا چاہیے۔ واضح رہے کہ پاکستان نے اپنے اسپنرز کی بہترین بالنگ کی بدولت انگلینڈ کو تیسرے اور فیصلہ کن ٹیسٹ میچ میں 9 وکٹوں سے شکست دے کر سیریز 1-2 سے جیت لی۔ پاکستان تقریباً ساڑھے 3 سال بعد اپنی سرزمین پر ٹیسٹ سیریز جیتنے میں کامیاب ہوا، پاکستان نے آخری ہوم ٹیسٹ سیریز جنوری 2021 میں جنوبی افریقا کے خلاف جیتی تھی۔,Sports
129,گیری کرسٹن کے استعفیٰ پر سابق ٹیم ڈائریکٹر مکی آرتھر نے کیا کہا؟,https://urdu.arynews.tv/micky-arhter-on-gary-keristen-resignation/,پاکستان وائٹ بال ٹیم کے ہیڈ کوچ گیری کرسٹن کے اچانک مستعفی ہونے پر سابق ٹیم ڈائریکٹر مکی آرتھر کا موقف سامنے آیا ہے۔ اے آر وائی نیوز کے مطابق پاکستان وائٹ بال ٹیم کے ہیڈ کوچ گیری کرسٹن نے پی سی بی سے اختلافات کے باعث استعفیٰ دے دیا ان کے مستعفی ہونے پر سابق ٹیم ڈائریکٹر مکی آرتھر کا موقف سامنے آیا ہے۔ ماضی میں پاکستان کرکٹ میں ٹیم ڈائریکٹر اور ہیڈ کوچ کی ذمے داریاں نبھانے والے مکی آرتھر نے گیری کرسٹن کے قبل از مدت استعفیٰ پر سماجی رابطوں کی ویب سائٹ پر اظہار خیال کرتے ہوئے کہا ہے کہ کوچ کی رائے کو سلیکشن میں شامل کرنا ضروری ہے۔ مکی آرتھر نے کہا کہ کوچ کے مشورے کو سنجیدگی سے لینا چاہیے۔ ہیڈ کوچ سے بورڈ کو واضح بات کرنی چاہیے اور ہر بات کو کلیئر رکھنا چاہیے۔ مکی آرتھر آئی سی سی چیمپئنز ٹرافی 2017 جیتنے والی ٹیم کے ہیڈ کوچ تھے جب کہ گزشتہ سال ایشیا کپ اور ون ڈے ورلڈ کپ کے دوران ان کے لیے خصوصی طور پر ٹیم ڈائریکٹر کا عہدہ تخلیق کیا گیا تھا۔ تاہم گرین شرٹس مذکورہ دونوں ایونٹس میں انتہائی ناقص کارکردگی کا مظاہرہ کر سکی۔ اس کے بعد جہاں بابر اعظم نے تمام فارمیٹ کی قیادت سے مستعفی ہونے کا اعلان کیا تھا وہیں کچھ عرصے بعد مکی آرتھر نے بھی اپنے عہدے سے استعفیٰ دے دیا تھا۔ واضح رہے کہ پاکستان کرکٹ بورڈ نے گیری کرسٹن کا استعفیٰ منظور کرتے ہوئے ریڈ بال ٹیم کے ہیڈ کوچ جیسن گلیسپی کو دورہ آسٹریلیا میں ون ڈے اور ٹی ٹوئنٹی سیریز کے لیے عبوری ہیڈ کوچ مقرر کر دیا ہے۔ گیری کرسٹن کا استعفیٰ منظور، جیسن گلیسپی قومی ٹیم کےعبوری ہیڈ کوچ مقرر,Sports
130,گیری کرسٹن کا استعفیٰ منظور، جیسن گلیسپی قومی ٹیم کےعبوری ہیڈ کوچ مقرر,https://urdu.arynews.tv/gary-kirstens-resignation-accepted-jason-gillespie-interim-head-coach/,پاکستان ریڈ بال ٹیم کے ہیڈ کوچ جیسن گلیسپی کو دورہ آسٹریلیا کے لیے پاکستان ٹیم وائٹ بال کا عبوری ہیڈ کوچ مقرر کر دیا گیا ہے۔ اے آر وائی نیوز کے مطابق پاکستان کرکٹ بورڈ نے قومی وائٹ بال ٹیم کے ہیڈ کوچ گیری کرسٹن کے قبل از وقت مستعفی ہونے کے بعد دورہ آسٹریلیا میں ون ڈے اور ٹی ٹوئنٹی سیریز کے لیے پاکستان کرکٹ ٹیم کا عبوری ہیڈ کوچ مقرر کر دیا ہے۔ گیری کرسٹن نے پی سی بی سے اختلافات کے باعث آج اپنے عہدے سے استعفیٰ دے دیا تھا۔ ذرائع کا کہنا تھا کہ کرسٹن کی من مانیاں اور معاہدے پر عمل درآمد نہ کرنا، پاکستان کرکٹ بورڈ سے ان کے اختلافات کا باعث بنا۔ انہوں نے اپنے مطالبات نہ ماننے کی صورت میں ٹیم کے ساتھ آئندہ ماہ آسٹریلیا نہ جانے کی دھمکی بھی دے دی تھی۔ واضح رہے کہ پاکستان کرکٹ بورڈ کی موجودہ انتظامیہ نے ملکی تاریخی میں پہلی بار ریڈ اور وائٹ بال ٹیموں کے لیے علیحدہ علیحدہ ہیڈ کوچز کے تقرر کا تجربہ کرتے ہوئے رواں برس اپریل میں گیری کرسٹن کو وائٹ بال اور جب کہ جیسن گلیسپی کو ریڈ بال ٹیم کا ہیڈ کوچ مقرر کیا تھا۔ گیری کرسٹن کا پہلا اسائنمنٹ انگلینڈ کے خلاف اسی کی سر زمین پر چار ون ڈے میچز کی سیریز اور پھر امریکا منعقدہ آئی سی سی ٹی 20 ورلڈ کپ تھا لیکن قومی ٹیم دونوں امتحانات میں بری طرح ناکام رہی۔ دوسری جانب جیسن گلیسپی کا پہلا اسائنمنٹ ہوم گراؤنڈ پر بنگلہ دیش کے خلاف دو ٹیسٹ میچوں کی سیریز تھی اور مہمان ٹیم نے پاکتان کو اسی کی سر زمین پر پہلی بار وائٹ واش کی ذلت آمیز شکست دی تھی۔ پاکستان وائٹ بال ٹیم کے ہیڈ کوچ گیری کرسٹن مستعفی تاہم انگلینڈ کے خلاف تین ٹیسٹ میچوں کی سیریز دو، ایک سے جیت کر پاکستان نے ان کی کوچنگ میں ساڑھے تین سال بعد اپنی سر زمین پر کوئی ٹیسٹ سیریز جیتی ہے۔,Sports
131,پاکستان وائٹ بال ٹیم کے ہیڈ کوچ گیری کرسٹن مستعفی,https://urdu.arynews.tv/pakistan-head-coach-gary-kirsten-resigned/,پاکستان کی ون ڈے اور ٹی 20 ٹیموں (وائٹ بال) کے ہیڈ کوچ گیری کرسٹن نے صرف 6 ماہ بعد ہی اپنے عہدے سے استعفیٰ دے دیا ہے۔ اے آر وائی نیوز کو ذرائع سے ملنے والی اطلاعات کے مطابق ہیڈ کوچ گیری کرسٹن نے پاکستان کرکٹ بورڈ سے اختلافات کے باعث استعفیٰ دیا ہے۔ ذرائع کے مطابق کرسٹن کی من مانیاں اور معاہدے پر عمل درآمد نہ کرنا، پاکستان کرکٹ بورڈ سے ان کے اختلافات کا باعث بنا۔ انہوں نے اپنے مطالبات نہ ماننے کی صورت میں ٹیم کے ساتھ آئندہ ماہ آسٹریلیا نہ جانے کی دھمکی بھی دے دی تھی۔ ذرائع کا کہنا ہے کہ وائٹ بال ٹیم اور سینٹرل کنٹریکٹ کی کیٹگریز میں اپنی پسند ناپسند منوانے پر گیری کرسٹن زور دینے لگے تھے، جبکہ سپورٹ اسٹاف میں اپنی پسند کے غیر ملکیوں کو شامل کرنے کا بھی مطالبہ کر رہے تھے۔ ذرائع نے بتایا ہے کہ گیری کرسٹن نے سیریز یا ٹوورز سے پانچ چھ روز قبل ٹیم کو جوائن کرنے پر زور دیا، جبکہ پی سی بی کی جانب معاہدے کے مطابق انہیں سال میں ایک مہینہ چھٹیوں کی اجازت اور گیارہ ماہ دستیابی کی یا ددہانی بھی کرائی گئی۔ گیری کرسٹن نے چیمپئینز کپ کے دوران مکمل یا اس کے بعد اپنی دستیابی کو ممکن نہیں بنایا، مینٹل پرفارمنس کوچ ڈیوڈ ریڈ کے معاہدے کی وضاحت تک آسٹریلیا نہ جانے کی بھی دھمکی دی۔ انہوں نے پی سی بی کے معاہدے کے مطابق پاکستان میں قیام سے انکار کیا ہے۔ ذرائع نے بتایا کہ بورڈ تو گیری کرسٹن سے معاہدے پر عملدرآمد کا خواہشمند رہا، لیکن اس کے لیے ان کے ناجائز اور غیر متعلقہ مطالبات کے سامنے گھٹنے ٹیکنے سے انکار کردیا اور اپنے موقف پر ڈٹ گیا اور کہا کہ گیری کرسٹن اپنے مستقبل کا جو بھی فیصلہ کرنا چاہیں یہ ان پر منحصر ہے۔ واضح رہے کہ پاکستان کرکٹ بورڈ نے گیری کرسٹن کو رواں سال اپریل میں پاکستان کی وائٹ بال ٹیم کا ہیڈ کوچ مقرر کیا تھا۔ وہ امریکا اور ویسٹ انڈیز کی مشترکہ میزبانی میں ہونے والے ٹی 20 ورلڈ کپ میں ٹیم کے ہیڈ کوچ تھے۔ اس میگا ایونٹ میں گرین شرٹس ٹی 20 ورلڈ کپ کی تاریخ میں بدترین اور شرمناک ناکامی سے دوچار ہوکر پہلے ہی راؤنڈ میں ٹورنامنٹ سے باہر ہوگئی تھی۔ محمد رضوان ون ڈے اور ٹی 20 ٹیم کے کپتان مقرر,Sports
132,ٹی ٹوئنٹی سیریز، پاکستانی ٹیم کے 7 ممبران آسٹریلیا روانہ,https://urdu.arynews.tv/pakistan-vs-australia-t20-series-2024/,آسٹریلیا میں ہونے والی ٹی ٹوئنٹی سیریز کے لئے پاکستانی ٹیم کے7 ممبران آسٹریلیا روانہ ہوگئے۔ رپورٹس کے مطابق آسٹریلیا روانہ ہونے والے کھلاڑیوں میں پاکستانی ٹیم کے سابق کپتان بابراعظم، شاہین شاہ آفریدی، نسیم شاہ، حارث رؤف، فیصل اکرام شامل ہیں۔ پاکستان اور آسٹریلیا کے درمیان ٹی ٹوئنٹی سیریز کا پہلا میچ 4 نومبر کو کھیلا جائے گا۔ دوسری جانب پاکستان کرکٹ بورڈ نے سینٹرل کانٹریکٹ اور اس کے ساتھ دورہ آسٹریلیا اور زمبابوے کے لیے اسکواڈ کا اعلان کیا۔ فخر زمان کو سینٹرل کانٹریکٹ اور اسکواڈ دونوں میں نظر انداز کیا گیا۔ محمد رضوان کی بطور کپتانی تقرری کے اعلان پر پریس کانفرنس کے دوران صحافی نے چیئرمین پی سی بی سے فخر زمان کو سینٹرل کانٹریکٹ سے باہر کرنے اور دورہ آسٹریلیا اور زمبابوے سے باہر کرنے سے متعلق سوال کیا اور کہا کہ ان کا اخراج کہیں جارح مزاج بلے باز کی بابر اعظم کے حق میں ٹویٹ تو نہیں۔ اس موقع پر محسن نقوی نے کہا کہ سلیکشن کمیشن کسی کو نہیں شامل کر رہی تو اس پر کسی کو بھی ٹویٹ کرنے کی اجازت نہیں دی جا سکتی ہے۔ چیئرمین پی سی بی نے کہا کہ فخر زمان کے ساتھ فٹنس ٹیسٹ اور شوکاز کا معاملہ ہے اور جو ابھی پینڈنگ میں ہے۔ انہوں نے یہ بھی کہا کہ فخر زمان کا شوکاز نوٹس پر جواب آ گیا ہے یا آ رہا ہے، اس پر کمیٹی بنا دی ہے۔ واضح رہے کہ بابر اعظم کو انگلینڈ کے خلاف دوسرے اور تیسرے ٹیسٹ اسکواڈ سے ڈراپ کرنے پر فخر زمان نے ٹویٹ کر کے پی سی بی پر دبے لفظوں میں تنقید کی تھی اور بابر اعظم سے اظہار یکجہتی کیا تھا۔,Sports
133,پاکستان کے خلاف ٹی ٹوئنٹی سیریز، آسٹریلیا کے اسکواڈ کا اعلان,https://urdu.arynews.tv/australia-announce-t20i-squad-against-pakistan/,آسٹریلیا نے پاکستان کے خلاف ٹی ٹوئنٹی سیریز کے لیے اسکواڈ کا اعلان کردیا، ٹی ٹوئنٹی ٹیم میں آسٹریلیا ٹیسٹ اسکواڈ کے کچھ اراکین شامل نہیں ہیں۔ کرکٹ آسٹریلیا کا اس حوالے سے کہنا ہے کہ بھارت کے خلاف ٹیسٹ سیریز کی تیاری کی وجہ سے ٹیسٹ اسکواڈ کے اراکین ٹی ٹوئنٹی سیریز میں شامل نہیں ہوں گے۔ کرکٹ آسٹریلیا کا کہنا ہے کہ ٹی ٹوئنٹی اسکواڈ میں شامل کھلاڑی اگر ٹیسٹ اسکواڈ میں منتخب ہوتے ہیں تو وہ دیگر کھلاڑیوں کو جوائن کریں گے۔ آسٹریلیا نے پاکستان کے خلاف سیریز میں مارکوس اسٹوئنس، ایڈم زمپا،گلین میکسویل، اور میتھیو شارٹ کو اسکواڈ میں شامل کیا ہے۔ اس کے علاوہ کوپر کنولی، شین ایبٹ، زوئیر بارلیٹ، ٹم ڈیوڈ اور نیتھن ایلس بھی ٹیم میں شامل ہیں، ایرون ہارڈی، جیک فریزر مکگرک، جوش انگلس اور سپینسر جانسن بھی اسکواڈ کا حصہ ہیں۔ آسٹریلیا اور پاکستان کے درمیان ٹی ٹوئنٹی سیریز کے میچز 14، 16 اور 18 نومبر کو آسٹریلیا میں ہوں گے۔ دوسری جانب پاکستان کرکٹ بورڈ نے آج سینٹرل کانٹریکٹ اور اس کے ساتھ دورہ آسٹریلیا اور زمبابوے کے لیے اسکواڈ کا اعلان کیا۔ فخر زمان کو سینٹرل کانٹریکٹ اور اسکواڈ دونوں میں نظر انداز کیا گیا۔ محمد رضوان کی بطور کپتانی تقرری کے اعلان پر پریس کانفرنس کے دوران صحافی نے چیئرمین پی سی بی سے فخر زمان کو سینٹرل کانٹریکٹ سے باہر کرنے اور دورہ آسٹریلیا اور زمبابوے سے باہر کرنے سے متعلق سوال کیا اور کہا کہ ان کا اخراج کہیں جارح مزاج بلے باز کی بابر اعظم کے حق میں ٹویٹ تو نہیں۔ اس موقع پر محسن نقوی نے کہا کہ سلیکشن کمیشن کسی کو نہیں شامل کر رہی تو اس پر کسی کو بھی ٹویٹ کرنے کی اجازت نہیں دی جا سکتی ہے۔ چیئرمین پی سی بی نے کہا کہ فخر زمان کے ساتھ فٹنس ٹیسٹ اور شوکاز کا معاملہ ہے اور جو ابھی پینڈنگ میں ہے۔ انہوں نے یہ بھی کہا کہ فخر زمان کا شوکاز نوٹس پر جواب آ گیا ہے یا آ رہا ہے، اس پر کمیٹی بنا دی ہے۔ واضح رہے کہ بابر اعظم کو انگلینڈ کے خلاف دوسرے اور تیسرے ٹیسٹ اسکواڈ سے ڈراپ کرنے پر فخر زمان نے ٹویٹ کر کے پی سی بی پر دبے لفظوں میں تنقید کی تھی اور بابر اعظم سے اظہار یکجہتی کیا تھا۔,Sports
134,بھارت کی بدترین شکست کے بعد روہت اور کوہلی ٹیم چھوڑکر چلے گئے,https://urdu.arynews.tv/rohit-virat-kohli-leave-for-family-after-pune-loss/,نیوزی لینڈ کے ہاتھوں 113 رنز کی شکست کے بعد بھارتی کپتان روہت شرما اور اسٹار بیٹر ویروت کوہلی اپنی ٹیم کو چھوڑ کر روانہ ہوگئے ہیں۔ بھارتی میڈیا رپورٹس کے مطابق کیویز سے ہوم گراؤنڈ پر سیریز کی تاریخی ہار کے چند لمحوں بعد ہی ہندوستانی کپتان روہت شرما، ویرات کوہلی اور کے ایل راہول اپنی فیملی کے ہمراہ وقت گزارنے کے لیے ممبئی چلے گئے ہیں۔ دیگر بھارتی کرکٹرز اور معاون اسٹاف بعد میں ممبئی جائیں گا جہاں اتوار کو یکم نومبر سے شروع ہونے والے سیریز کے تیسرے اور آخری ٹیسٹ میچ میں دنوں ٹیمیں مدمقابل ہونگی۔ وانکھیڈے اسٹیڈیم میں فائنل ٹیسٹ میچ سے قبل بھارتی بورڈ نے سیریز کی شکست سے سنبھلنے کے لیے کھلاڑیوں کو دو دن کا وقفہ دیا ہے۔ رپورٹ میں مزید کہا گیا ہے کہ ممبئی میں دو دن کے وقفے کے اختتام کے بعد بھارتی پلیئرز کو سیریز کے اختتام تک دو پریکٹس سیشنز میں شرکت کرنا ہوگی۔ میڈیا میں آنے والی خبروں کے مطابق ٹیم انتظامیہ نے بھارتی کھلاڑیوں سے کہا ہے کہ وہ 30 اور 31 اکتوبر کو دو دن کی پریکٹس کے لیے لازمی موجود رہیں اور کوئی بھی پلیئرز اسے نہیں چھوڑ سکتا۔ خیال رہے کہ بھارتی ٹیم کو اپنے ہوم گراؤنڈ پر لگاتار 18 ٹیسٹ سیریز جیتنے کے بعد 12 سالوں میں پہلی بار سیریز میں شکست کا سامنا کرنا پڑا ہے، جس کے بعد بھارتی میڈیا اور ماہرین روہت شرما، ویرات کوہلی سمیت پوری ٹیم کو تنقید کا نشانہ بنا رہے ہیں۔,Sports
135,افغانستان نے ایمرجنگ ایشیا کپ کا ٹائٹل اپنے نام کرلیا,https://urdu.arynews.tv/afghanistan-won-emerging-asia-cup-title/,مسقط: افغانستان اے نے ایمرجنگ ایشیا کپ ٹی20 کے فائنل میں سری لنکا اے کو باآسانی شکست دے کر ٹرافی اپنے نام کرلی۔ ایمرجنگ ایشیا کپ ٹی ٹوئنٹی کے حتمی مقابلے میں افغانستان اے نے 7 وکٹوں سے کامیابی حاصل کی، افغان ٹیم نے 134 رنز کا ہدف 11 گیندوں قبل حاصل کیا، صدیق اللہ اتل نے 55 رنز کی ناقابل شکست اننگز کھیلی۔ افغانستان کی طرف سے کریم جنت نے 33 اور درویش رسولی نے 24 رنز بنائے، سری لنکا کی طرف سے سہان آراچیگے، دوشن ہیمانتھا اور ایشان ملنگا نے ایک ایک وکٹ حاصل کی۔ اس سے قبل سری لنکا اے نے پہلے کھیل کر 7 وکٹوں کے نقصان پر 133 رنز بنائے، ساہان آراچیگے کی 64 رنز کی اننگزرائیگاں گئی۔ افغانستا کے بولرز نے عمدہ بولنگ کرتے ہوئے حریف کو کم اسکور تک محدود رکھا، بلال سمیع نے 3 اور اللہ محمد غضنفر نے 2 وکٹیں حاصل کیں۔,Sports
136,مسلسل ناکامی، کوہلی کی آئس باکس کو بیٹ سے مارنے کی ویڈیو وائرل,https://urdu.arynews.tv/kohli-continuous-failure-hitting-ice-box-bat-goes-video-viral/,بھارتی بیٹر ویرات کوہلی اپنی مسلسل ناکامی پر غصے پر قابو نہ رکھ پائے اور سارا غصہ آئس باکس پر نکال دیا جس کی ویڈیو وائرل ہوگئی۔ پونے میں کھیلے گئے دوسرے ٹیسٹ میں بھی نیوزی لینڈ نے بھارت کو بدترین شکست دی اور تاریخ میں پہلی بار بھارتی سرزمین پر پانچ روزہ میچوں کی سیریز اپنے نام کرنے کا اعزاز حاصل کیا، دوسرے ٹیسٹ میں بھارت کے بڑے بڑے سورما بیٹنگ میں کوئی کمال نہ دکھا سکے۔ دوسرے ٹیسٹ میچ میں نیوزی لینڈ نے بھارت کو ہوم گراؤنڈ میں 113رنز سے شکست دی اور تین ٹیسٹ میچوں کی سیریز میں دو صفر کی برتری حاصل کرلی۔ سوشل میڈیا پر وائرل ہونے والی ویڈیو میں دیکھا جاسکتا ہے کہ بنگلہ دیش کے خلاف سیریز سے مسلسل ناکام رہنے والی کوہل 12 رنز پر وکٹ گنوا کر واپس آتے ہوئے آپے سے باہر ہوگئے۔، ویرات کوہلی جب آؤٹ ہو کر ڈریسنگ روم جارہے تھے تو پویلین میں قدم رکھنے سے قبل انھوں نے راستے میں ایک سائیڈ پر پڑے آئس باکس کو زوردار بلا مارا۔ ویڈیو کا وائرل ہونا تھا کہ سوشل میڈیا صارفین نے اس پر تبصروں کا ڈھیر لگادیا، جو نیوزی لینڈ کیخلاف بھارتی ٹیم کی بدترین کارکردگی کے ساتھ کوہلی کے جارحانہ رویے پر بھی تنقید کے نشتر چلارہے ہیں۔ خیال رہے کہ نیوزی لینڈ کے خلاف دوسرے ٹیسٹ میچ میں بھارتی بیٹر ریت کی دیوار ثابت ہوئے تھے، ویرات کوہلی، روہت شرما، رشھ پنت، سرفراز خان اور شبمن گل جیسے بیٹر سب کیوی اسپنر مچل سینٹنر کے آگے پانی بھرتے نظر آئے تھے۔ بھارت کو ہوم گراؤنڈ پر لگاتار 18 ٹیسٹ سیریز جیتنے کے بعد 12 برس بعد سیریز میں نیوزی لینڈ کے ہاتھوں شکست کا منہ دیکھنا پڑا تھا۔,Sports
137,بارسلونا کے اسٹار یمال بھی نسل پرستانہ توہین کا شکار,https://urdu.arynews.tv/lamine-yamal-receives-racist-insults-at-bernabeu/,بارسلونا کی لامین یمال کو برنابیو اسٹیڈیم میں نسل پرستانہ توہین کا نشانہ بنایا گیا۔ ریئل میڈرڈ نے ہفتے کے روز لا لیگا میں بارسلونا کے ہاتھوں 4-0 سے شکست کے دوران کھلاڑیوں کی نسل پرستانہ توہین کی تحقیقات کا آغاز کیا ہے۔ ہسپانوی میڈیا کے مطابق بارسلونا کے 17 سالہ فارورڈ لامین یمال کو برنابیو میں زینو فوبک اور نسل پرستانہ توہین کا نشانہ بنایا گیا۔ بارسلونا نے رائٹرز نیوز ایجنسی کی طرف سے تبصرہ کرنے کی درخواست کا فوری طور پر جواب نہیں دیا۔ ریال میڈرڈ کا کہنا ہے کہ فٹبال اور کھیل میں نسل پرستی، زینو فوبیا یا تشدد سے متعلق کسی بھی قسم کے رویے کی سختی سے مذمت کرتا ہے اور گزشتہ رات اسٹیڈیم کے ایک کونے میں چند شائقین کی جانب سے کی گئی توہین پر گہرا افسوس ہے۔ ریال میڈرڈ کے اسٹار فٹبالر کیخلاف نفرت انگیز مہم ہسپانوی فٹ بال فیڈریشن (RFEF) اور لا لیگا نے نسل پرستانہ زیادتیوں میں اضافے سے نمٹنے کے لیے اقدامات کیے ہیں جن میں اسٹیڈیم کی جزوی بندش بھی شامل ہے۔ اس سے قبل اسپین میں ریال میڈرڈ کے ونیسیئس جونیئر کے خلاف نفرت انگیز مہم کے الزام میں چار افراد کو گرفتار کر لیا گیا۔ پولیس نے بتایا کہ اسپین میں چار افراد کو گرفتار کر کے ان سے پوچھ گچھ کی گئی ہے کہ انہوں نے ایک آن لائن نفرت انگیز مہم چلانے کے شبے میں اٹلیٹیکو میڈرڈ کے شائقین کو ریال میڈرڈ کے اسٹار فارورڈ ونیسیئس جونیئر کو نسلی طور پر بدسلوکی کرنے کی ترغیب دی۔,Sports
138,’میری نظر میں تمام کھلاڑی کپتان ہیں‘,https://urdu.arynews.tv/rizwan-pakistan-captain/,قومی ون ڈے ٹیم کے کپتان محمد رضوان نے کہا ہے کہ ہماری توجہ ٹیم کے مستقبل پر ہے۔ قیادت کی ذمہ داریاں سنبھالنے کے بعد انہوں نے کہا کہ ہماری ترجیح یہ ہے کہ ینگ ٹیلنٹ کو عالمی سطح پر کس طرح لے کر آیا جائے ہمارا کمبی نیشن اس وقت بالکل درست ہے پاکستان ٹیم کے مستقبل کو دیکھ کر آگے بڑھ رہے ہیں۔ محمد رضوان نے کہا کہ جتنی زیادہ مشاورت اور بحث ہو گی اتنے اچھے کھلاڑی ٹیم میں آئیں گے کوئی چیز پاکستان ٹیم کیلئے بہتر ہورہی ہے تو اس پر سب کو اسٹینڈ لینا چاہیے میرا ایک گروپ ہے اور وہ پاکستان ٹیم کا گروپ ہے۔ ان کا کہنا تھا کہ میری نظر میں ٹیم میں شامل تمام کھلاڑی کپتان ہیں میں خود بطور کپتان بادشاہ سمجھوں تو سب کچھ خراب ہوگا ہمیں صرف یہی میسج کیا جا رہا ہے کہ آپ لڑ کر کھیلو۔ پاکستان کرکٹ بورڈ نے مڈل آرڈر وکٹ کیپر بیٹر محمد رضوان کو ون ڈے اور ٹی 20 کرکٹ ٹیم کا کپتان مقرر کر دیا ہے سلمان علی آغا ان کے نائب ہوں گے۔ لاہور میں پی سی بی ہیڈ کوارٹر میں پریس کانفرنس کرتے ہوئے چیئرمین پی سی بی نے اس اہم تقرری کا اعلان کیا اور محمد کہ محمد رضوان سے کل تفصیلی ملاقات اور قیادت کے معاملے پر تفصیلی بات چیت ہوئی اور ہم سب کو پوری امید ہے کہ وہ بطور کپتان کامیابی حاصل کریں گے۔ کپتان کسی ایک کو ہی بنایا جا سکتا ہے، تمام کھلاڑیوں کو تو کپتان نہیں بنا سکتے۔,Sports
139,فخر زمان کو بابر اعظم کے حق میں‌ ٹویٹ پر ڈراپ کیا گیا؟ چیئرمین پی سی بی کا موقف آ گیا,https://urdu.arynews.tv/chairman-pcb-mohsin-naqvi-on-fakhar-zaman/,وائٹ بال کپتان کے اعلان کے موقع پر صحافیوں نے فخر زمان کی اسکواڈ میں عدم شمولیت کو ان کی ٹویٹ سے جوڑا جس پر چیئرمین پی سی بی کا موقف آگیا۔ پاکستان کرکٹ بورڈ نے آج سینٹرل کانٹریکٹ اور اس کے ساتھ دورہ آسٹریلیا اور زمبابوے کے لیے اسکواڈ کا اعلان کیا۔ فخر زمان کو سینٹرل کانٹریکٹ اور اسکواڈ دونوں میں نظر انداز کیا گیا۔ محمد رضوان کی بطور کپتانی تقرری کے اعلان پر پریس کانفرنس کے دوران صحافی نے چیئرمین پی سی بی سے فخر زمان کو سینٹرل کانٹریکٹ سے باہر کرنے اور دورہ آسٹریلیا اور زمبابوے سے باہر کرنے سے متعلق سوال کیا اور کہا کہ ان کا اخراج کہیں جارح مزاج بلے باز کی بابر اعظم کے حق میں ٹویٹ تو نہیں۔ اس موقع پر محسن نقوی نے کہا کہ سلیکشن کمیشن کسی کو نہیں شامل کر رہی تو اس پر کسی کو بھی ٹویٹ کرنے کی اجازت نہیں دی جا سکتی ہے۔ چیئرمین پی سی بی نے کہا کہ فخر زمان کے ساتھ فٹنس ٹیسٹ اور شوکاز کا معاملہ ہے اور جو ابھی پینڈنگ میں ہے۔ انہوں نے یہ بھی کہا کہ فخر زمان کا شوکاز نوٹس پر جواب آ گیا ہے یا آ رہا ہے، اس پر کمیٹی بنا دی ہے۔ واضح رہے کہ بابر اعظم کو انگلینڈ کے خلاف دوسرے اور تیسرے ٹیسٹ اسکواڈ سے ڈراپ کرنے پر فخر زمان نے ٹویٹ کر کے پی سی بی پر دبے لفظوں میں تنقید کی تھی اور بابر اعظم سے اظہار یکجہتی کیا تھا۔ محمد رضوان ون ڈے اور ٹی 20 ٹیم کے کپتان مقرر,Sports
140,سابق انگلش کپتان اپنی ہی ٹیم پر برس پڑے، بین اسٹوکس اہلیت پر سوال اٹھا دیا؟,https://urdu.arynews.tv/defeat-by-pakistan-nasir-hussain-criticizes-the-england-team/,پاکستان سے ٹیسٹ سیریز میں شکست پر سابق انگلش کپتان ناصر حسین اپنی ہی ٹیم پر برس پڑے اور موجودہ کپتان بین اسٹوکس کی قابلیت پر سوال اٹھا دیا ہے۔ اسکائی اسپورٹس سے گفتگو میں ناصر حسین نے جہاں انگلینڈ ٹیم کے کپتان بین اسٹوکس کی حکمت عملی اور قابلیت پر سوال اٹھایا، وہیں بیٹنگ لائن کو اسپن وکٹوں پر کمزور بھی قرار دیا۔ ناصر حسین نے کہا کہ پاکستان نے سیریز کے دو میچز میں فلیٹ وکٹیں نہیں بنائیں تو انگلینڈ کی بیٹنگ کی بے نقاب ہوگئی اور اسپنرز کے لیے سازگار پچز پر ان کی نا اہلی کھل کر سامنے آگئی۔ ان کا کہنا تھا کہ اسپن پچوں پر انگلش بلے بازوں کی تیکنیک یکسر ناکام رہی۔ انگلینڈ کی موجودہ ٹیسٹ ٹیم میں بعض بیٹرز کی قابلیت پر تشویش ہے اور اس میں کپتان بین اسٹوکس بھی شامل ہیں۔ اس کے ساتھ ناصر حسین نے پاکستان کو ٹیسٹ سیریز جیتنے پر مبارکباد پیش کرتے ہوئے کہا کہ لگاتار 6 ٹیسٹ میچز ہارنے کے بعد یہ جیت بہت شاندار ہے۔ پاکستانی مداح جو ناراض تھے وہ یقیناً خوش ہوئے ہوں گے۔ سیریز میں ابتدائی ٹیسٹ میں اننگ کی شکست اور خسارے میں جانے کے باوجود سیریز جیتنا واقعی قابل فخر ہے۔ یہ بھی پتہ چل گیا کہ پاکستان کے پاس اعلیٰ معیار کے اسپنرز موجود ہیں۔ پاکستان نے انگلینڈ کی ’باز بال‘ کو ’ڈسٹ بال‘ میں کیسے تبدیل کیا؟,Sports
141,محمد رضوان ون ڈے اور ٹی 20 ٹیم کے کپتان مقرر,https://urdu.arynews.tv/muhammad-rizwan-appointed-captain-of-odi-and-t20-team/,پاکستان کرکٹ بورڈ نے مڈل آرڈر وکٹ کیپر بیٹر محمد رضوان کو ون ڈے اور ٹی 20 کرکٹ ٹیم کا کپتان مقرر کر دیا ہے سلمان علی آغا ان کے نائب ہوں گے۔ لاہور میں پی سی بی ہیڈ کوارٹر میں پریس کانفرنس کرتے ہوئے چیئرمین پی سی بی نے اس اہم تقرری کا اعلان کیا اور محمد کہ محمد رضوان سے کل تفصیلی ملاقات اور قیادت کے معاملے پر تفصیلی بات چیت ہوئی اور ہم سب کو پوری امید ہے کہ وہ بطور کپتان کامیابی حاصل کریں گے۔ کپتان کسی ایک کو ہی بنایا جا سکتا ہے، تمام کھلاڑیوں کو تو کپتان نہیں بنا سکتے۔ چیئرمین پی سی بی نے کہا کہ بابر اعظم پاکستان کا اثاثہ ہیں۔ انہوں نے مجھے سے رابطہ کیا اور کہا کہ وہ مزید کپتانی نہیں کرنا چاہتے اور اپنی بیٹنگ پر توجہ مرکوز کرنا چاہتے ہیں۔ بابراعظم نے کہا کارکردگی پر فرق آرہا ہے، اس لیے کپتان رہنا نہیں چاہتا، تو یہ اس کا حق ہے۔ ہم سب کی خواہش ہے بابراعظم اپنی فارم میں واپس آئے۔ محسن نقوی نے مزید کہا کہ میں پرانے وقتوں پر کسی پر تنقید نہیں کرنا چاہتا۔ ٹیلنٹ ہمارے پاس موجود ہے، مگر آگے نہیں آ رہا جس کیلیے کافی کام کرنا ہوگا۔ عاقب جاوید سلیکشن کمیٹی کے کنوینر ہیں جب کہ علیم ڈار اور اظہر علی کا بھی تجربہ ہے۔ پی سی بی سلیکشن کمیٹی سب کی مشاورت سے فیصلے کررہی ہے۔ ان کا یہ بھی کہنا تھا کہ سینٹرل کانٹریکٹ کا مسئلہ کافی ٹائم سے چل رہا تھا۔ اس پر سلیکشن کمیٹی نے پوری محنت سے کام کیا اور ایک ایک کیس کو اچھی طرح دیکھا ہے۔ چیئرمین پی سی بی نے مزید کہا کہ انگلینڈ کیخلاف جیت میں سلیکشن کمیٹی کا بڑا ہاتھ ہے۔ قومی ٹیم اچھے کمبی نیشن کیساتھ آسٹریلیا جائے گی۔ یہ درست ہے عاقب جاوید کو لانے میں تھوڑی دیر ہوگئی ہے، مگر نتیجہ اللہ نے دینا ہے۔ قومی ٹیم لڑ کر مقابلہ کر کے ہارے گی تو سارا کریڈٹ میں لوں گا۔ انہوں نے کہا کہ سلیکشن کمیٹی کو آج تک نہیں کہا کہ اس کو کھلاؤ اور اس کو نہیں کھلاؤ۔ مجھے امید ہے جو کمبی نیشن بنا رہے ہیں اس کا نتیجہ مثبت آئیگا۔ چیئرمین پی سی بی نے ایک سوال کے جواب میں کہا کہ سرجری سے مراد میری یہ تھی کہ میں ٹیم کی سلیکشن میں اپنا مشورہ دیتا تھا،اگر کوئی پُرفارم نہیں کر رہا تو اسے آرام دیں اور نوجوان کھلاڑیوں کو موقع دیا جائے۔ سلیکشن کمیٹی کے کنوینر عاقب جاوید نے کہا کہ آسٹریلیا میں یہی کھلاڑی ہیں اور ان ہی نے کھیلنا ہے۔ وہاں باؤنسی پچز ہیں اور وہ اس کے عادی ہیں۔ ان کا کہنا تھا کہ وائٹ بال کرکٹ میں فٹنس بہت ضروری ہوتی ہے۔ کنڈیشنز اور فارم کی بنیاد پر سلیکشن کمیٹی اپنا کام کرتی ہے۔ کھلاڑی کو بہتر فارم اور فٹنس کی بنیاد پر ٹیم میں شامل کیا جاتا ہے۔ انہوں نے انگلینڈ کے خلاف اسپن ٹریک بنانے پر کہا کہ ہوم گراؤنڈ کا فائدہ اٹھانا چاہیے، باقی ٹیمیں بھی فائدہ اٹھاتی ہیں۔ دیکھنا یہ ہوتا ہے کون سی ٹیم کھیلنے آرہی ہے اور ہمارے پاس کتنا چانس ہے۔ پاکستان کرکٹ ٹیم نے انوکھا ریکارڈ قائم کر دیا,Sports
142,رمیز راجا کا سیریز جیتنے کے باوجود شان مسعود پر گہرا طنز,https://urdu.arynews.tv/rameez-rajas-deep-satire-on-shaan-masood/,پاکستان نے ساڑھے تین سال بعد انگلینڈ کو شکست دے کر اپنی سر زمین پر ٹیسٹ سیریز جیت لی لیکن رمیز راجا اس کے باوجود کپتان شان مسعود پر گہرا طنز کر بیٹھے۔ پنڈی اسٹیڈیم میں کھیلے گئے تیسرے اور فیصلہ کن ٹیسٹ میچ میں پاکستانی اسپنرز انگلش بلے بازوں پر حاوی رہے اور ڈھائی دن میں ہی میچ جیت کر سیریز بھی دو ایک سے اپنے نام کر لی۔ یہ نہ صرف شان مسعود کی قیادت میں پہلی ٹیسٹ سیریز فتح تھی بلکہ پاکستانی ٹیم نے اپنی سر زمین پر ساڑھے تین سال بعد سیریز اپنے نام کی۔ اس کارکردگی کے باوجود سابق چیئرمین پی سی بی اور موجودہ کمنٹیٹر رمیز راجا ریڈ بال فاتح کپتان شان مسعود پر طنز کرنے سے باز نہ آئے اور طنزیہ انداز میں سوال کیا کہ مسلسل 6 ٹیسٹ میچز ہارنے کے منفی ریکارڈ کے بعد یہ آپ نے اتنی غیر معمولی کارکردگی کیسے دکھائی؟ ساتھ ہی رمیز راجا یہ کہنا بھی نہ بھولے کہ پاکستان کو اب فاسٹ بالنگ کنڈیشن میں کھیلنا ہے، کیا یہ وقتی جیت ہے؟ تاہم شان مسعود نے اطمینان سے جواب دیتے ہوئے کہا، رمیز بھائی، ہمیں اس جیت کی ضرورت تھی اور میں واقعی خوش ہوں کہ پاکستان جیت گیا۔ اگر جیتنے پر بھی تنقید ہو تو… کپتان شان مسعود نے کیا کہا؟ کرکٹ شائقین نے رمیز راجا کے اس طنزیہ انداز پر انہیں تنقید کا نشانہ بنایا ہے۔,Sports
143,پاکستان کرکٹ ٹیم نے انوکھا ریکارڈ قائم کر دیا,https://urdu.arynews.tv/pakistan-cricket-team-made-a-unique-record/,ایک سال سے شکستوں کے بھنور میں پھنسی ٹیم نے جہاں انگلینڈ کو ٹیسٹ سیریز میں شکست دی وہیں پنڈی ٹیسٹ میں کرکٹ کی تاریخ کا انوکھا ریکارڈ قائم کر دیا۔ پاکستان نے انگلینڈ کو پنڈی ٹیسٹ میں شکست دے کر ہوم گراؤنڈ پر ساڑھے تین سال بعد ٹیسٹ سیریز جیتی۔ اس کے ساتھ ہی اس ٹیسٹ میچ میں ایسا انوکھا ریکارڈ بھی قائم ہوا جو غالباً کرکٹ کی تاریخ کا منفرد ریکارڈ ہے۔ پہلے ٹیسٹ میچ میں اننگ کی شکست کے بعد پاکستان نے اسپن ٹریک بنا کر انگلش ٹیم کو اسپنرز کے جال میں ایسا جکڑا اور آخری دونوں ٹیسٹ میچوں میں انگلینڈ کی تمام 40 وکٹیں اسپنرز نے حاصل کیں۔ اسپنرز کے لیے سازگار وکٹ پر پنڈی ٹیسٹ ریکارڈ بُک میں ایک ایسے ٹیسٹ میچ کے طور پر بھی درج ہوگیا جس میں پاکستان کی جانب سے کسی ایک بھی فاسٹ بولر نے ایک گیند بھی نہیں کرائی۔ انگلینڈ کی ٹیم نے اس ٹیسٹ میچ کی دونوں اننگز میں مجموعی طور پر 105.4 اوورز کھیلے اور تمام اوورز تین پاکستانی اسپنرز ساجد خان، نعمان علی اور زاہد محمود نے پھینکے۔ مین آف دی سیریز ساجد خان نے پنڈی ٹیسٹ میں 47.2 اوورز کرائے اور اس میچ میں مجموعی طور پر 10 وکٹیں حاصل کیں۔ نعمان علی نے 46.2 اوورز کرائے اور مجموعی طور پر 9 وکٹیں حاصل کیں۔ انگلینڈ کی پہلی اننگ میں زاہد محمود نے 10 اوورز کرائے اور ایک وکٹ پائی۔ سلمان علی آغا اور صائم ایوب جو دونوں اسپنرز ہیں نے ایک، ایک اوور بالترتیب پہلی اور دوسری اننگ میں کرایا۔ انگلینڈ کے خلاف اسپنرز کا جادو ایسا سر چڑھ کر بولا کہ ٹیم میں شامل فاسٹ بولر عامر جمال کو بولنگ کا موقع ہی نہ ملا جب کہ ملتان میں کھیلے گئے دوسرے ٹیسٹ میچ میں بھی وہ صرف 6 اوورز ہی کرا پائے تھے۔ اس سیریز میں ایک اور اہم ریکارڈ یہ رہا کہ ملتان دوسرے ٹیسٹ اور پنڈی ٹیسٹ میں ساجد خان اور نعمان علی نے لگاتار 89 اوورز کرائے، جس کے بعد گیند زاہد محمود کو ملی تھی۔ دورہ آسٹریلیا اور زمبابوے: ون ڈے اور ٹی 20 سیریز کیلیے پہلی بار 4 الگ، الگ پاکستانی اسکواڈز کا اعلان,Sports
144,ارشد ندیم کا بڑا شکوہ!,https://urdu.arynews.tv/arshad-nadeems-big-complaint/,پاکستان کی تاریخ میں پہلی بار اولمپکس میں پہلی بار انفرادی سطح پر گولڈ میڈل جیتنے والے جیولن تھرو ہیرو ارشد ندیم نے بڑا شکوہ کر دیا۔ رواں سال فخر پاکستان ارشد ندیم نے پیرس میں منعقدہ اولمپکس میں جیولن تھرو میں اولمپک کی تاریخ کی سب سے طویل تھرو کر کے نہ صرف گولڈ میڈل جیتا بلکہ ان کی 90 میٹر سے زائد دور پھینکی گئی یہ تھرو دنیا کی نیزہ بازی کی چھٹی بہترین تھرو بھی قرار پائی تھی۔ ارشد ندیم کے اس شاندار کارنامے پر وطن واپسی پر ان کا پرتپاک استقبال کیا گیا۔ انہیں حکومت پاکستان کی جانب سے سب سے بڑے سول اعزاز تمغہ امتیاز سے نوازے جانے کے ساتھ وفاقی اور صوبائی حکومتوں نے نقد انعامات سے بھی نوازا۔ اس کے ساتھ ہی کئی نجی اداروں کی جانب سے بھی جیولن ہیرو کے لیے انعامات کا اعلان کیا گیا۔ تاہم اب ارشد ندیم نے ایک مقامی ٹی وی انٹرویو میں انکشاف کیا ہے کہ ان کی اس تاریخی فتح پر حکومتوں کی جانب سے جن انعامات کا اعلان کیا گیا تھا، وہ سب تو انہیں مل گئے لیکن کئی نجی اداروں کی جانب سے بھی انہیں انعامات دینے کا اعلان کیا گیا تھا۔ ان میں سے کچھ مل گئے ہیں لیکن باقی اب تک نہیں ملے۔ ارشد ندیم نے اس کے ساتھ ہی یہ بھی کہا کہ جب وہ ملک کا نام روشن کرکے وطن واپس آئے تو یہ خبریں بھی چلائی گئیں کہ وہ پہلے بہت کسمپرسی کی حالت میں زندگی بسر کرتے تھے جس سراسر غلط ہے، ایسا ہرگز نہیں تھا۔ صدر مملکت نے ارشد ندیم کو ہلال امتیاز سے نواز دیا,Sports
145,دورہ آسٹریلیا اور زمبابوے: ون ڈے اور ٹی 20 سیریز کیلیے پہلی بار 4 الگ، الگ پاکستانی اسکواڈز کا اعلان,https://urdu.arynews.tv/australia-and-zimbabwe-tours-pakistani-squads-announced/,پی سی بی نے آئندہ ماہ دورہ آسٹریلیا اور زمبابوے کے لیے 4 قومی اسکواڈ کا اعلان کر دیا بابر اعظم، نسیم شاہ، شاہین شاہ آفریدی کی واپسی ہوئی ہے۔ پاکستان کرکٹ بورڈ (پی سی بی) نے آئندہ ماہ آسٹریلیا اور زمبابوے کے دورے کے لیے چار الگ، الگ قومی اسکواڈز کا اعلان کر دیا ہے۔ ہر اسکواڈ 15 کھلاڑیوں پر مشتمل ہے۔ کوئی بھی کھلاڑی بیک وقت چاروں اسکواڈ میں شامل نہیں۔ ٹیم میں بابر اعظم، نسیم شاہ اور شاہین شاہ آفریدی کی واپسی ہوئی ہے تاہم وہ دورہ زمبابوے میں آرام کریں گے جبکہ دورہ آسٹریلیا کے لیے دستیاب ہوں گے۔ محمد رضوان کو تین ٹیموں میں شامل کیا گیا ہے۔ پی سی بی کی جاری پریس ریلیز کے مطابق دورہ زمبابوے کے لیے ڈومیسٹک کرکٹ کے پرفارمرز کو ترجیح دی گئی ہے۔ محمد رضوان آسٹریلیا کے تمام میچز اور زمبابوے میں ون ڈے میچوں میں دستیاب ہوں گے تاہم انہیں زمبابوے کے خلاف ٹی 20 میچز میں آرام دیا جائے گا۔ ون ڈے اسکواڈ میں عامر جمال، عرفات منہاس، فیصل اکرم، حسیب اللہ، محمد عرفان خان اور صائم ایوب بھی شامل ہیں۔ جہاں داد خان اور سلمان علی آغا کو پہلی بار ٹی 20 اسکواڈ کا حصہ بنایا گیا ہے۔ کامران غلام، عمیر بن یوسف اور سفیان مقیم قومی ٹیم میں ڈیبیو کر رہے ہیں۔ پی سی بی نے وائٹ بال کپتان کے بغیر ٹیموں کا اعلان کیا ہے۔ کپتان کے نام کا اعلان چیئرمین پاکستان کرکٹ بورڈ محسن نقوی آج ساڑھے تین بجے لاہور میں کریں گے۔ دورہ آسٹریلیا اور زمبابوے کے لیے مجموعی طور پر 28 کھلاڑیوں کا اعلان کیا گیا ہے اور ہر اسکواڈ 15، 15 کھلاڑیوں پر مشتمل ہے۔ اعلان کردہ اسکواڈ میں بابر اعظم، نسیم شاہ، شاہین شاہ، عامر جمال، عبداللہ شفیق، حارث رؤف، کامران غلام، صائم ایوب، عرفات منہاس، حسیب اللہ، محمد عرفان، کامران غلام، عمیر بن یوسف اور سفیان مقیم شامل ہیں۔ ان کے علاوہ فیصل اکرم، محمد حسنین، محمد رضوان، سلمان علی آغا، جہاں داد خان، عباس آفریدی، صاحبزادہ فرحان، عثمان خان، ابرار احمد، احمد دانیال، شاہنوا دھانی، طیب طاہر، قاسم اکرم بھی دورہ آسٹریلیا اور زمبابوے میں شامل کیے گئے ہیں۔ عامر جمال، عبداللہ شفیق، عرفات منہاس، بابر اعظم، فیصل اکرم، حارث رؤف، حسیب اللہ (وکٹ کیپر)، محمد حسنین، محمد رضوان (وکٹ کیپر)، محمد عرفان خان، نسیم شاہ، صائم ایوب، سلمان علی آغا اور شاہین شاہ آفریدی عرفات منہاس، بابر اعظم، حارث رؤف، حسیب اللہ (وکٹ کیپر)، جہانداد خان، محمد عباس آفریدی، محمد رضوان (وکٹ کیپر)، محمد عرفان خان، نسیم شاہ، عمیر بن یوسف، صاحبزادہ فرحان، سلمان علی آغا، شاہین شاہ آفریدی، سفیان مقیم اور عثمان خان۔ عامر جمال، عبداللہ شفیق، ابرار احمد، احمد دانیال، فیصل اکرم، حارث رؤف، حسیب اللہ (وکٹ کیپر)، کامران غلام، محمد حسنین، محمد رضوان (وکٹ کیپر)، محمد عرفان خان، صائم ایوب، سلمان علی آغا، شاہنواز دھانی، طیب طاہر۔ احمد دانیال، عرفات منہاس، حارث رؤف، حسیب اللہ (وکٹ کیپر)، جہاں داد خان، محمد عباس آفریدی، محمد حسنین، محمد عرفان خان، عمیر بن یوسف، قاسم اکرم، صاحبزادہ فرحان، سلمان علی آغا، سفیان مقیم، طیب طاہر اور عثمان خان۔ واضح رہے کہ پاکستان ٹیم آئندہ ماہ 4 سے 18 نومبر تک آسٹریلیا میں تین ون ڈے اور تین ٹی 20 انٹرنیشنل میچ کھیلے گی جس کے بعد وہ زمبابوے کا دورہ کرے گی، جہاں قومی ٹیم 24 نومبر سے 5 دسمبر تک اتنے ہی میچز کی سیریز کھیلے گی۔ قومی کرکٹرز کے سینٹرل کانٹریکٹ کا اعلان، ایک اہم کھلاڑی کی تنزلی، دوسرا محروم,Sports
146,قومی کرکٹرز کے سینٹرل کانٹریکٹ کا اعلان، ایک اہم کھلاڑی کی تنزلی، دوسرا محروم,https://urdu.arynews.tv/pcb-announced-centeral-contract/,پاکستان کرکٹ بورڈ نے قومی کھلاڑیوں کے سینٹرل کانٹریکٹ کا اعلان کر دیا ہے ایک اہم کھلاڑی کی تنزلی ہوئی ہے جب کہ ایک کو کانٹریکٹ نہیں دیا گیا۔ پاکستان کرکٹ بورڈ (پی سی بی) نے سال 25-2024 کے لیے قومی کھلاڑیوں کے سینٹرل کانٹریکٹ کا اعلان کر دیا ہے۔ 25 کھلاڑیوں کو اس کانٹریکٹ میں شامل کیا گیا ہے جب کہ پہلی بار پانچ ایمرجنگ کھلاڑیوں کو معاہدے کی پیشکش کی گئی ہے۔ سینٹرل کانٹریکٹ جس کا اطلاق یکم جولائی 2024 سے 30 جون 2025 کے کرکٹ سیزن پر ہوگا۔ بابر اعظم اور محمد رضوان کو اے کٹیگری میں برقرار رکھا گیا ہے۔ اسٹار فاسٹ بولر شاہین شاہ آفریدی کی ایک درجہ تنزلی جب کہ جارح مزاج بیٹر فخر زمان کو سینٹرل کانٹریکٹ دیا ہی نہیں گیا ہے۔ کرکٹ بورڈ کے کانٹریکٹ میں حالیہ انگلینڈ سیریز کے ہیرو ساجد خان اور نعمان علی کو بھی شامل کیا گیا ہے۔ پی سی بی کی جاری پریس ریلیز کے مطابق باصلاحیت اور ابھرتے ہوئے کرکٹرز کی حوصلہ افزائی اور انعام دینے کی پی سی بی کی حکمت عملی کے طور پر، پہلی بار پانچ کھلاڑیوں کو سینٹرل کنٹریکٹ کی پیشکش کی گئی ہے۔ ان کھلاڑیوں میں خرم شہزاد، محمد عباس آفریدی، محمد علی، محمد عرفان خان اور عثمان خان شامل ہیں۔ پی سی بیکے مطابق کٹیگری اے میں صرف دو کھلاڑی بابر اعظم اور محمد رضوان شامل ہیں۔ بی کٹیگری میں ٹیسٹ ٹیم کے کپتان شان مسعود، شاہین شاہ آفریدی اور نسیم شاہ شامل ہیں۔ سی کٹیگری میں 9 کھلاڑیوں کو رکھا گیا ہے۔ ان میں عبداللہ شفیق، ابرار احمد، حارث رؤف، نعمان علی، صائم ایوب، ساجد خان، سلمان علی آغا، سعود شکیل اور شاداب خان شامل ہیں۔ یہ بھی پڑھیں:پی سی بی کا ٹی ٹوئنٹی، ون ڈے کا الگ الگ کپتان لانے کا فیصلہ سینٹرل کانٹریکٹ کی ڈی کٹیگری میں 11 کھلاڑی عامر جمال، حسیب اللہ، کامران غلام، خرم شہزاد، میر حمزہ، محمد عباس آفریدی، محمد علی، محمد ہریرہ، محمد عرفان خان، محمد وسیم جونیئر اور عثمان خان شامل ہیں۔,Sports
147,70 سالوں بعد نیوزی لینڈ نے ناممکن  کو ممکن کردکھایا، بھارت سے کیا غلطی ہوئی؟,https://urdu.arynews.tv/new-zealand-after-70-years-made-impossible-possible-india-went-wrong/,نیوزی لینڈ نے 70 سال بعد بھارت کے خلاف وہ کارنامہ انجام دیا جو ان کی بڑی بڑی ٹیمیں نہ انجام دے سکیں، بالآخر بھارت غرور کا سر کچل ڈالا۔ بھارتی ٹیم 12 سال بعد اپنے ہوم گراؤنڈ پر کوئی ٹیسٹ سیریز ہاری ہے، اس سے قبل 2012 میں اسے انگلش ٹیم نے دھول چٹائی تھی جس کے بعد سے بلیو شرٹس ٹیسٹ میچ میں اپنے ہوم گراؤنڈ پر ناقابل تسخیر تھے، بھارت نے اپنی سرزمین پر لگاتار 18 ٹیسٹ سیریز جیتی تھی۔ تاہم پھر کہانی شروع ہوئی بنگلورو ٹیسٹ سے جہاں سیمنگ کنڈیشن میں پہلی اننگز میں پوری بھارتی ٹیم 46 رنز پر ڈھیر ہوگئی اور اسے نیوزی لینڈ نے باآسانی شکست سے دوچار کیا۔ پونے ٹیسٹ میں بھارت نے اسپن پچ بنا کر ٹیسٹ سیریز میں واپس آنے کی کوشش کی تاہم یہاں بھی اسے منہ کی کھانی پڑی اور دوسرے ٹیسٹ میں اسے 113 رنز کی عبرتناک شکست کا سامنا کرنا پڑا جس کے ساتھ ہی بھارت 12 سال بعد اپنی سرزمین پر ٹیسٹ سیریز ہار گیا۔ دوسرے ٹیسٹ میں بھارت کی تباہی کی وجہ لیفٹ آرم اسپنر مچل سینٹنر بنے جنھوں نے پہلی اننگز میں 7 اور دوسری اننگز میں 6 وکٹیں لے کر بھارت کے تابوت میں آخری کیل ٹھونکی۔ بھارت کو پہلے ٹیسٹ میچ میں فاسٹ بولنگ پچ کو نہ سمجھنے کی سزا ملی جبکہ دوسرے ٹیسٹ میں بھارتی بیٹرز اپنی ہی پچ پر فلاپ رہے اور سوائے یشسوی جیسوال کے کوئی بھی بیٹر کیوی اسپنرز کا مقابلہ نہ کرسکا۔ کیویز نے پہلے ٹیسٹ میں بھارت کو شکست دی تھی تو اس نے 36 سال بعد اس سرزمین پر کسی ٹیسٹ میچ میں کامیابی حاصل کی تھی۔ تاہم اصل کمال نیوزی لینڈ کی اس ٹیم نے یہ کیا کہ پچھلے 70 سالوں میں جو چیز کوئی بڑی سے بڑی کیوی سائیڈ نہیں کرسکی تھی وہ اس نیوزی لینڈ کی ٹیم نے کردکھایا۔ پچھلے 70 سالوں میں پہلی بار نیوزی لینڈ کی کسی ٹیم نے بھارت کو اس کی سرزمین پر ٹیسٹ سیریز میں شکست سے دورچار کیا اور تاریخ میں اپنا نام درج کرواتے ہوئے بھارت کا غرور خاک میں ملا دیا۔,Sports
148,وسیم اکرم کی بیٹی کے ہمراہ تصویر وائرل,https://urdu.arynews.tv/wasim-akrams-picture-with-his-daughter-viral/,سابق پاکستانی کپتان اور سوئنگ کے سلطان وسیم اکرم ان دنوں آسٹریلیا میں ہیں جہاں سے انکی بیٹی کے ہمراہ تصویر وائرل ہوگئی۔ کرکٹ کی تاریخ میں اب تک کے بہترین فاسٹ بولرز میں سے ایک شمار ہونے والے سابق پاکستانی پیسر وسیم ان دنوں اپنی اہلیہ کے دیس آسٹریلیا میں چھٹیاں گزار رہے ہیں، وہ فرصت کے لمحات سے لطف اندوز ہونے کے ساتھ ساتھ  فیملی کے ہمراہ کوالٹی وقت گزار رہے ہیں۔ سوشل میڈیا پلیٹ فارم پر وسیم اکرام نے اپنی اور صاحبزادی کی تصویر شیئر کی ہے جہاں وہ آسٹریلیا کے جنوبی کوئنز لینڈ میں واقع سن شائن کوسٹ کے کنارے پر موجود ہیں۔ آسٹریلیا میں موجود وسیم اکرم نے انسٹاگرام پر تصویر شیئر کرتے ہوئے بتایا کہ وہ اپنی شہزادی کے ساتھ آسٹریلیا کے سن شائن کوسٹ پر موجود ہیں۔ A post shared by Wasim Akram (@wasimakramliveofficial) وہ اپنی بیٹی کے ہمراہ کافی خوش نظر آرہے ہیں جبکہ دونوں کو مسکراتے ہوئے بھی دیکھا جاسکتا ہے، ان کی تصویر پر مداح تبصرہ کرتے ہوئے نیک خواہشات کا اظہار کررہے ہیں۔ خیال رہے کہ رہے کہ وسیم اکرم کی پہلی بیوی ہما کا انتقال ہوگیا تھا جس کے بعد آسٹریلیا سے تعلق رکھنے والی شنیرا سے انھوں نے 2013ء میں شادی کی تھی جس سے ان کی ایک بیٹی ہے۔,Sports
149,سابق کرکٹر نے ساجد اور نعمان کی ون ڈے میں شمولیت کی مخالفت کردی,https://urdu.arynews.tv/kamran-akmal-opposed-sajid-khan-and-nomans-odi-inclusion/,سابق کرکٹر کامران اکمل نے ساجد خان اور نعمان علی کی ون ڈے ٹیم میں شمولیت کی مخالفت کردی۔ اے آ ر وائی نیوز کے پروگرام ’اعتراض ہے‘ میں گفتگو کرتے ہوئے کامران اکمل نے کہا کہ نعمان، ساجد ٹیسٹ کرکٹ کے بولر ہیں ون ڈے میں لاکر ان کا اعتماد خراب نہ کریں، انہیں پہلے ٹیسٹ کرکٹ میں اپنی جگہ پکی کرنے دیں۔ انہوں نے کہا کہ بابر اعظم کے استعفے کے دوسرے دن ہی کپتان کا اعلان کردینا چاہییے تھا، آسٹریلیا کے ساتھ سیریز قریب ہے ابھی تک کپتان کا نام فائنل نہیں ہوا۔ کامران اکمل کا کہنا ہے کہ ڈومیسٹک کرکٹ میں پرفارم کرنے والوں کو ٹیم میں لانا ہوگا، قومی ٹیم میں پسند ناپسند نہیں بلکہ میرٹ پر کھلاڑیوں کو لانا چاہیے، ماضی کی طرح کھلاڑیوں کے کیریئر خراب نہیں کرنے چاہیے بلکہ کھلاڑیوں کو بنانا چاہیے۔ یہ پڑھیں: پنڈی ٹیسٹ: انگلینڈ کو 9 وکٹوں سے شکست، پاکستان نے ساڑھے 3 سال بعد ہوم گراؤنڈ پر ٹیسٹ سیریز جیت لی پاکستان کی کامیابی پر انہوں نے کہا کہ قومی ٹیم نے زبردست طریقے سے کم بیک کیا ہے، 3 سے 4 سال سے یہی کہہ رہا تھا کہ ٹیم کو غلط راستے پرنہ ڈالین، سخت فیصلے کیے گئے تو انہی کھلاڑیوں نے میچ جتوا دیا۔ انہوں نے کہا کہ یہ نہیں بھولنا چاہیے کہ قومی ٹیم 9ویں نمبر پر ہے، صرف ایک قدم آگے بڑھایا ہے تین نمبر تک جانا ہے۔ پاکستان نے انگلینڈ کو تیسرے ٹیسٹ میچ میں 9 وکٹوں سے شکست دیدی، انگلش ٹیم کو شکست دینے کے بعد پاکستان نے ساڑھے تین سال بعد ہوم گراؤنڈ پر سیریز جیت لی۔ سعود شکیل کو میچ کا بہترین کھلاڑی قرار دیا گیا جبکہ ساجد خان مین آف دی سیریز قرار پائے۔,Sports
150,نیوزی لینڈ کیخلاف تاریخی شکست کو بھارتی کپتان نے چھوٹی سی ناکامی قرار دیدیا,https://urdu.arynews.tv/indian-captain-called-historic-defeat-new-zealand-small-failure/,بھارتی کپتان روہت شرما نے عجیب منطق پیش کرتے ہوئے نیوزی لینڈ کے خلاف سیریز میں تاریخی شکست کو چھوٹی سی ناکامی قرار دیدیا۔ کیویز کے خلاف پہلی بار اپنی سرزمین پر ٹیسٹ سیریز میں عبرتناک شکست کے بعد پریس کانفرنس کرتے ہوئے بھارتی کپتان روہت شرما نے اپنے بیٹرز کا دفاع کیا اور ان پر کسی قسم کا دباؤ ڈالنے سے انکار کردیا، انھوں نے کہا کہ ہم 12 سال میں ایک سیریز ہار گئے تو کوئی بڑی بات نہیں۔ روہت شرما نے کہا کہ ہمیں دو ٹیسٹ میچز میں شکست کا سامنا کرنا پڑا ہے، ہم نے بھارت میں لگاتار 18 ٹیسٹ سریز جیتی ہیں تو اس کا مطلب ہے کہ ہم نے بہت کچھ اچھا کیا ہے، یہ اتنی بڑی شکست نہیں ہے۔ انھوں نے کہا کہ اس سیریز میں ہم اس طرح کی بیٹنگ نہ کرسکے جس طرح کی بیٹنگ کرنا چاہتے تھے، ہم بھارت کی چیلنجنگ پچز پر مسلسل رنز بناتے آئے ہیں، میں یہ نہیں سوچنا چاہتا کہ ہم نے کچھ غلط کیا ہے۔ بھارتی کپتان نے کہا کہ دو ٹیسٹ میچز میں ہماری بیٹنگ بری رہی، دو تین اننگز اچھی نہیں رہیں مگر ایسا ہوتا ہے، ایسا ہوتا ہے کہ آپ جیتے ہوئے آرہے ہوں اور پھر ہار کا سامنا کرنا پڑتا ہے تو یہ کوئی بڑی بات نہیں۔ میں پوسٹ مارٹم نہیں کرنا چاہتا، ہاں مگر ہمیں یہ دیکھنا ہوگا کہ ہم آگے کیا بہتر کرسکتے ہیں، تمام بیٹرز اپنے پلان کے ساتھ آئے تھے اور تمام بیٹرز کو اپنے پلان پر یقین تھا۔,Sports
151,پی سی بی کا ٹی ٹوئنٹی، ون ڈے کا الگ الگ کپتان لانے کا فیصلہ,https://urdu.arynews.tv/pcbs-decision-separate-captains-for-t20-odi/,پاکستان کرکٹ بورڈ نے ٹی20 اور ون ڈے کا الگ الگ کپتان لانے کا فیصلہ کیا ہے، آل راؤنڈر سلمان علی آغا کو ون ڈے کپتانی ملنے کا امکان ہے۔ چیئرمین پی سی بی کی زیرِصدارت سلیکشن کمیٹی اور مینجمنٹ کا اجلاس ہوا، ذرائع نے بتایا کہ آل راؤنڈر سلمان علی آغا کو ون ڈے ٹیم کی کپتانی ملنے کا امکان ہے جبکہ وکٹ کیپر بیٹر محمد رضوان کو ٹی20 کی کپتانی سونپی جاسکتی ہے۔ ذرائع نے بتایا کہ آسٹریلیا اور زمبابوے سیریز کیلئے اسکواڈ کا اعلان کل ہوگا، بابر اعظم، شاہین آفریدی اور نسیم شاہ کی ٹیم میں شمولیت پر مشاورت جاری ہے۔ اجلاس میں سینٹرل کنٹریکٹ، آسٹریلیا اور زمبابوے سیریز کیلئے کھلاڑیوں کے انتخاب پر بھی مشاورت کی گئی، سلیکشن کمیٹی نے ٹیم اور کپتان کے حوالے سے تجاویز دیں۔ چیئرمین پی سی بی محسن نقوی کی زیرصدارت ہونے والے اجلاس کے بعد انھوں نے کرکٹر سلمان آغا سے ملاقات کی تھی بعد ازاں چیئرمین پی سی بی نے محمد رضوان کو ملاقات کیلئے بلالیا تھا۔ محمد رضوان سے پاکستان کرکٹ بورڈ کے چیئرمین کی ملاقات کے دوران کوچز بھی ان کےساتھ ملاقات میں شامل تھے، چیئرمین پی سی بی کل سہ پہر پریس کانفرنس میں فیصلوں سے آگاہ کریں گے۔,Sports
152,سعودی عرب میں سونے کی قیمت میں اضافہ,https://urdu.arynews.tv/saudi-arabia-gold-rates-09-november-2024/,سعودی عرب میں آج سونے کی قیمت میں اضافے کا رجحان رہا ہے۔ سعودی عرب میں 24 قیراط سونے کی قیمت فی تولہ 3487 ریال ہوگئی اسی طرح دس گرام سونے کی قیمت بڑھ  کر 3250 ریال ہوگئی ہے۔ مملکت میں فی اونس سونے کی قیمت 10110 ریال ہے۔ سعودی عرب سمیت دنیا بھر میں سونے کی قیمت مسلسل بدلتی رہتی ہے اور اس پوسٹ میں کچھ فرق ہو گا کیونکہ قیمتیں 09 نومبر 2024 کو صبح 11:31 منٹ پر اپ ڈیٹ کی گئی تھیں۔ پاکستان میں آج سونے کی قیمت میں کوئی تبدیلی نہیں ہوئی۔ آل پاکستان جیمز لینڈ جیولر ایسوسی ایشن کے مطابق ملک بھر میں فی تولہ سونے کی قیمت 2 لاکھ 78 ہزار 800 روپے پربرقرار ہے۔ ایسوسی ایشن نے بتایا کہ اسی طرح 10 گرام سونے کی قیمت 2 لاکھ 39 ہزار 26 روپے برقرار رہی۔ دوسری جانب عالمی بازار میں فی اونس سونے کی قیمت 2683 ڈالرپر برقرار ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
153,عطیات سے ملک نہیں چل سکتے، نجی شعبے کو آگے آنا چاہیے: وزیر خزانہ,https://urdu.arynews.tv/muhammad-aurangzeb-skip-mini-budget-question-upd/,اسلام آباد: وفاقی وزیر خزانہ محمد اورنگزیب نے صحافی کے منی بجٹ سے متعلق سوال کا جواب دینے سے گریز کرتے ہوئے کہا کہ خاطر جمع رکھیں اللہ خیر کرے گا۔ وزیر خزانہ محمد اورنگزیب نے اسلام آباد لٹریچر فیسٹول سے خطاب میں کہا کہ ملک میں میکرو اکنامک استحکام آ چکا ہے، گزشتہ 12 سے 14 ماہ میں بہت بہتری آئی ہے، کرنسی مستحکم اور زرمبادلہ ذخائر میں استحکام آیا ہے، مارچ یا جون تک زرمبادلہ ذخائر 3 ماہ کی درآمدات کے مساوی ہو جائیں گے۔ محمد اورنگزیب نے کہا کہ ملک میں مہنگائی میں کمی ہوئی ہے جس کا فائدہ عام آدمی کو پہنچنا چاہیے، عالمی مارکیٹ میں چکن کی قیمتوں میں 14 فیصد کمی اور پاکستان میں 15 فیصد اضافہ ہوا، حکومت نے ایک ارب ڈالر قرضہ واپس کیا لیکن زرمبادلہ ذخائر پھر بھی بہتر ہیں، آئی ایم ایف کے ساتھ قرض معاہدے میں کوئی چیز خفیہ نہیں۔ انہوں نے کہا کہ ٹیکس ٹو جی ڈی پی 9 سے 10 فیصد پائیدار نہیں ہے، ٹیکس اصلاحات لانی ہوں گی اسٹرکچرل اصلاحات ضروری ہیں، عطیات سے ملک نہیں چل سکتے ملک چلانے کیلیے نجی شعبے کو آگے آنا چاہیے، ایف بی آر کی بطور ادارہ ساکھ اور اعتماد بحال کرنی ہے، اینڈ ٹو اینڈ ڈیجیٹلائزیشن کیلیے ٹیکنالوجی پر فوکس ہے۔ ان کا کہنا تھا کہ بطور تنخواہ دار میں بھی بغیر ایڈوائزر کے ٹیکس ریٹرن فائل نہیں کر سکتا، ڈیجیٹلائزیشن میں آگے بڑھ رہے ہیں لیکج بند کریں گے، ری فنڈز میں رشوت اور کرپشن والا کام بند کرنا ہوگا، کاروباری طبقہ اسپیڈمنی سے اجتناب کرے۔ ’ڈپازٹ اور رول اوور کرنے کیلیے اب کوئی تیار نہیں ہے۔ چین، سعودی عرب اور متحدہ عرب امارات سمیت دوست ممالک سے سرمایہ کاری کیلیے کوشاں ہیں۔ چین کے ساتھ سی پیک فیز ون انفرااسٹرکچر کی تعمیر کیلیے تھا۔ سی پیک کا فیز ٹو بزنس ٹو بزنس ہے اب سب کچھ بی ٹو بی سطح پر ہوگا۔ وزیر اعظم شہباز شریف براہ راست بیرونی سرمایہ کاری کیلیے بہت کلیئر ہیں۔‘ وزیر خزانہ نے مزید کہا کہ حکومت کا کام کاروبار کرنا نہیں نجی شعبے کو آگے آنا چاہیے، پی آئی اے کی نجکاری کا معاملہ اتنا آسان نہیں ورنہ 10 سال پہلے یہ کام ہو چکا ہوتا، سرکاری اداروں کی نجکاری کے کئی طریقے ہیں، آؤٹ سورسنگ اور پبلک پرائیویٹ پارٹنرشپ بھی ایک طریقہ ہے، اگلے سال یورو بانڈ کے اجرا کا پلان ہے پانڈا بانڈ کیلیے بھی بات کر رہے ہیں۔ محمد اورنگزیب نے کہا کہ پاکستان میں آبادی میں اضافے کی شرح 2.55 فیصد ہے، پاکستان میں آبادی میں تیز اضافے کا بم پھٹ چکا ہے، 240 ملین کی آبادی کے ساتھ ہمیں اتنی مشکل پیش آ رہی ہے، آبادی 400 سے 450 ملین تک پہنچ گئی تو پھر کیا ہوگا؟ انہوں نے کہا کہ ٹیکس ریونیو آئی ایم ایف پروگرام کا حصہ ہے اس کے علاوہ بھی بہت کام کرنے ہیں، صوبوں میں زرعی ٹیکس لگنا ہے جس کیلیے قانون سازی کی جائے گی، قومی فسکل پیکٹ کیلیے 30 ستمبر کا ہدف تھا تعاون پر صوبوں کا مشکور ہوں۔,Business
154,ملک میں سونے کی قیمت آج کیا رہی؟,https://urdu.arynews.tv/today-gold-rates-in-pakistan-dated-8-november-2024/,ملک بھر میں تین روز تک سونے کی قیمت میں کمی کے بعد آج اضافہ ہوگیا۔ آل پاکستان جیمز اینڈ جیولرز ایسوسی ایشن کے مطابق ملک بھر میں سونے کی فی تولہ قیمت 2 ہزار روپے اضافے کے بعد 2 لاکھ 78 ہزار 800 روپے ہوگئی۔ اسی طرح دس گرام سونے کی قیمت ایک ہزار 715 روپے اضافے سے 2 لاکھ 39 ہزار روپے رہی۔ عالمی مارکیٹ میں بھی سونے کی قیمت میں اضافے کا رجحان رہا، سونے کی قیمت 21 ڈالر اضافے کے بعد 2683 ڈالر فی اونس ہوگئی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
155,اسٹاک مارکیٹ نے ایک اور سنگ میل عبور کر لیا,https://urdu.arynews.tv/pse-trading/,"پاکستان اسٹاک مارکیٹ نے ایک اور سنگ میل عبور کر لیا۔ کاروباری ہفتے کے آخری روز مارکیٹ پہلی بار 93 ہزار کی سطح عبور کر گئی۔ ٹریڈنگ کے دوران ہنڈرڈ انڈیکس نئی بلند ترین سطح 93 ہزار 514 پوائنٹس کی بلند ترین سطح تک پہنچا۔ کاروبار کے اختتام پر ہنڈرڈ انڈیکس 771 پوائنٹس کے اضافے سے 93 ہزار 291 پوائنٹس پر بند ہوا۔ کراچی: دن بھر مجموعی طور پر 445 کمپنیوں کے شیئرز میں کاروبار ہوا۔ 243 کمپنیوں کے شیئرز کی قیمتوں میں اضافہ جبکہ 146 کے شیئرز میں کمی ہوئی جب کہ مارکیٹ میں 68 کروڑ 72 لاکھ سے زائد شیئرز کا لین دین ہوا۔ اسٹاک مارکیٹ میں 28 ارب 93 کروڑ سے زائد مالیت کے شیئرز کے سودے ہوئے۔ مارکیٹ کی بلندترین سطح 93,514 جبکہ کم ترین سطح 92,566 پوائنٹس رہی ۔",Business
156,پیٹرول اور ڈیزل کی قیمتوں میں اضافے کے اثرات سامنے آنے لگے,https://urdu.arynews.tv/inflation-rate-increase-8-november-2024/,اسلام آباد: پیٹرول اور ڈیزل کی قیمتوں میں اضافے کے باعث ہفتہ وار مہنگائی میں 0.24 فیصد اضافہ ہوگیا اور اس کی مجموعی سالانہ شرح 13.89 فیصد ہوگئی۔ ادارہ شماریات نے ہفتہ وار مہنگائی سے متعلق رپورٹ جاری کر دی جس کے مطابق 21 اشیا مہنگی اور 10 کی قیمتوں میں کمی ریکارڈ کی گئی۔ ہائی اسپیڈ ڈیزل 3 روپے 85 پیسے فی لیٹر جبکہ پیٹرول کی فی لیٹر قیمت میں ایک روپے 35 پیسے کا اضافہ ہوا۔ انڈے 8 روپے 58 پیسے فی درجن مہنگے ہوئے، آلو 2 روپے 74 پیسے، پیاز 3 روپے 79 پیسے فی کلو مہنگے ہوئے۔ ایل پی جی کا گھریلو سلنڈر 108 روپے 59 پیسے مہنگا ہوا۔ ٹماٹر 2 روپے 24 پیسے، دال مونگ 3 روپے 54 پیسے فی کلو مہنگی ہوئی۔ ڈھائی کلو خوردنی گھی کا ڈبہ 11 روپے 81 پیسے مہنگا ہوا۔ علاوہ ازیں، بیف 3 روپے 46 پیسے، مٹن 5 روپے 74 پیسے فی کلو مہنگا ہوا۔ حالیہ ہفتے لہسن، آٹا، دودھ، سمیت دیگر اشیاء مہنگی ہوئیں۔ کیلے 3 روپے 13 پیسے فی درجن، چینی 1 روپے 98 پیسے فی کلو سستی ہوئی۔ دال ماش 3 روپے 84 پیسے، دال چنا ڈھائی روپے فی کلو سستی ہوئی۔ رپورٹ کے مطابق ایک ہفتے میں 20 اشیائے ضروریہ کی قیمتیں مستحکم رہیں۔,Business
157,رواں سال کتنے پاکستانیوں نے ٹیکس گوشوارے جمع کرائے؟ تفصیلات سامنے آگئیں,https://urdu.arynews.tv/fbr-released-details-of-tax-returns-for-current-year/,اسلام آباد : رواں سال کتنے پاکستانیوں نے ٹیکس گوشوارے جمع کرائے؟ اس حوالے سے تفصیلات سامنے آگئیں۔ تفصیلات کے مطابق فیڈرل بورڈ آف ریونیو (ایف بی آر) کی جانب سے رواں سال کے ٹیکس گوشواروں کی تازہ تفصیلات جاری کردی گئیں۔ حکام نے بتایا کہ 6 نومبرتک 52 لاکھ 15 ہزار سے زائد ٹیکس گوشوارے موصول ہوئے،گزشتہ سال اسی مدت 29لاکھ 59 ہزار ٹیکس گوشوارے موصول ہوئے تھے جبکہ گزشتہ سال کے مقابلے رواں سال گوشواروں میں 76فیصد اضافہ ہوا ہے۔ فیڈرل بورڈ آف ریونیو کا کہنا تھا کہ مالی سال 2024کیلئے 20 لاکھ 51 ہزار 962 افراد نےنل ریٹرن فائل کی جبکہ گزشتہ سال 6نومبر تک 10 لاکھ 36 ہزار 998 نل ریٹرن فائل کی تھی اور گزشتہ سال مجموعی طور پر 36 لاکھ 92 ہزار سےزائد نل ریٹرن فائل ہوئی تھیں۔ حکام نے کہا کہ گوشواروں کیساتھ 6 نومبر تک ٹیکس ادائیگی 132 ارب سے زائد ہوئی، گزشتہ سال کےاسی عرصے ٹیکس ادائیگی 77 ارب 13 کروڑ روپے تھی۔ ایف بی آر نے مزید بتایا کہ یکم جولائی سے 6 نومبر تک 6 لاکھ 60 ہزار نئے ریٹرن فائلرز کا اندراج ہوا جبکہ گزشتہ سال یکم جولائی سے6 نومبر تک 13 لاکھ 46 ہزار نئے ریٹرن فائل ہوئے تھے۔ پاکستان میں آج ڈالر اور دیگر کرنسیوں کی قیمت,Business
158,چین کی فنانشل مارکیٹ میں پانڈا بونڈ کے اجرا کا منصوبہ کھٹائی میں پڑگیا,https://urdu.arynews.tv/plan-to-issue-panda-bonds-in-chinas-financial-market/,اسلام آباد : چینی ایکسپورٹ اینڈ کریڈٹ انشورنس نے پانڈ ابانڈز کیلئے تاحال آمادگی ظاہر نہیں کی، چائنہ کریڈٹ کی رضامندی کے بغیر چینی مارکیٹ میں بانڈز کی فروخت ممکن نہیں۔ تفصیلات کے مطابق چین کی فنانشل مارکیٹ میں پانڈا بونڈز کے اجرا کا منصوبہ کھٹائی میں پڑگیا، ذرائع نے بتایا کہ چینی ایکسپورٹ اینڈ کریڈٹ انشورنس پانڈا بانڈز کیلئے تاحال آمادہ نہیں۔ وزارت خزانہ کا کہنا ہے کہ رواں سال ایکسٹرنل فنانسنگ میں پانڈا بانڈز اجرا کاپلان شامل ہے، چائنہ کریڈٹ کی رضامندی کے بغیر چینی مارکیٹ میں پانڈابانڈزکی فروخت ممکن نہیں ذرائع نے کہا کہ بانڈز کی فروخت کیلئےچینی کریڈٹ ریٹنگ ایجنسیزسےبھی جواب نہ ملا، بہترشرح منافع کے باوجود چینی سرمایہ کار بانڈز میں دلچسپی نہیں لےرہے۔ ذرائع نے بتایا کہ رواں سال کی آئندہ سہ ماہی کےدوران پانڈا بانڈزکا اجرا کیا جانا تھا، 30 کروڑ ڈالر کے بانڈز کے عدم اجرا سے بیرونی ادائیگی کا دباؤ بڑھے گا اور پاکستان کی انٹرنیشنل ریٹنگ بہتر ہونا مشکل ہوگی۔,Business
159,ایل پی جی استعمال کرنے والے صارفین  کی مشکلات میں مزید اضافہ,https://urdu.arynews.tv/lpg-sold-at-higher-price-than-the-official-price/,کراچی : شہر قائد میں ایل پی جی سرکاری قیمت سے بیس روپے کلو تک مہنگی فروخت کی جانے لگی، جس نے صارفین کی مشکلات میں مزید اضافہ کردیا ہے۔ تفصیلات کے مطابق ایس ایس جی سی کی جانب سے قدرتی گیس کی لوڈ شیڈنگ اور پریشر میں کمی کی وجہ سے ایل پی جی استعمال کرنے والے صارفین کے لئے ایل پی جی کی خریداری بھی مشکل ہو گئی ہے۔ مارکیٹنگ کمپنیاں ایل پی جی سرکاری قیمت 254 روپے کے بجائے 270روپے فی کلو فروخت کر رہی ہیں، جس نے گیس ا ستعمال کرنے والے صارفین کی مشکلات میں مزید اضافہ کردیا ہے۔ ایل پی جی فروخت کرنے والے دکاندار بھی قیمتوں میں اضافے کی وجہ سے پریشان ہیں، دکانداروں کا کہنا ہے کہ ایل پی جی پروڈیوسر اور مارکیٹنگ کمپنیوں نے نرخوں میں اضافہ کر دیا ہے، مہنگی ایل پی جی کی وجہ سے کی گاہک سے تکرار معمول بن گئی ہے۔ ایل پی جی ڈسٹری بیوٹرز ایسوسی ایشن کے چئیرمین عرفان کھوکھر کا کہناہے کہ ایل پی جی مافیا کو کنٹرول نہیں کیا گیا توانڈسٹری مزید بحران کا شکار ہو جائے گی۔,Business
160,اسٹاک ایکسچینج میں ریکارڈ تیزی، کتنے پوائنٹس کا اضافہ ہوا؟,https://urdu.arynews.tv/psx-kse-100-report-nov-7-2024/,کراچی: پاکستان اسٹاک ایکسچینج میں آج مثبت رجحان رہا، ہنڈریڈ انڈیکس تاریخ کی بلند ترین سطح پر بند ہوا۔ پاکستان اسٹاک مارکیٹ میں ہنڈریڈ انڈیکس 499 پوائنٹس اضافے کے ساتھ تاریخ کی بلند ترین سطح 92 ہزار 50 پوائنٹس پر بند ہوا۔ دوران کاروبار 683 پوائنٹس تک اضافہ دیکھا گیا۔ ماہرین کا کہنا ہے کہ معاشی استحکام کی وجہ سے مارکیٹ میں بہتری دیکھی جارہی ہے، پاکستان کے تمام معاشی اشاریے مثبت ہیں جس سے سرمایہ کاروں میں اعتماد دیکھا جارہا ہے۔ واضح رہے کہ بین الاقوامی مارکیٹ میں سونے کی قیمت گرنے کے بعد پاکستان میں بھی بڑی کمی ریکارڈ کی گئی۔ پاکستانی صرافہ بازاروں میں سونے کی قیمت میں 5400 کی کمی ہوئی اور فی تولہ سونا 2 لاکھ 76 ہزار 800 روپے کی سطح پر آگیا۔ اسی طرح 10 گرام سونا بھی 4630 روپے کمی کے بعد 2 لاکھ 37 ہزار 311 روپے کا ہو گیا۔ بین الاقوامی مارکیٹ میں فی اونس سونے کی قیمت65 ڈالرکم ہو کر 2662 ڈالر پر آگئی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
161,پاکستان کروڑوں ڈالر کی سگریٹ برآمد کے آرڈر سے محروم,https://urdu.arynews.tv/pakistan-has-lost-millions-of-dollars-worth-of-cigarette-export-orders/,پاکستان سے کروڑوں ڈالر کی سگریٹ برآمد کے آرڈر سے محروم ہو گیا۔ ذرائع کے مطابق 25 ملین ڈالر مالیت کا سیگریٹ ایکسپورٹ آرڈر پاکستان سے واپس لے لیا گیا۔ کمیٹی سفارشات اور وزیر اعظم کی منظوری کےباوجودایس آر اوجاری نہ ہو سکا۔ وزارت صحت سے ایس آر او نہ ہونے پر سگریٹ ایکسپورٹ کا پہلا آرڈر کینسل ہوا۔ ذرائع کا کہنا ہے کہ پاکستان سے آرڈر کینسل ہونے پر بنگلادیش نے متعلقہ سگریٹ ایکسپورٹ آرڈر کا حاصل کر لیا۔,Business
162,ڈونلڈ ٹرمپ کی کامیابی : سونا اچانک سستا ، پاکستان میں فی تولہ قیمت میں ہزاروں روپے کمی,https://urdu.arynews.tv/gold-rate-in-pakistan-today-7-nov-2024/,کراچی : ڈونلڈ ٹرمپ کی کامیابی کے بعد بین الاقوامی مارکیٹ میں سونے کی قیمت گرنے کے بعد پاکستان میں بھی بڑی کمی ہوئی۔ تفصیلات کے مطابق امریکا میں ڈونلڈ ٹرمپ کی کامیابی بین الاقوامی مارکیٹ میں سونا سستا ہوگیا۔ بین الاقوامی مارکیٹ میں سونے کی قیمت گرنے کے بعد پاکستان میں بھی بڑی کمی ریکارڈ کی گئی۔ پاکستانی صرافہ بازاروں میں سونے کی قیمت میں 5400 کی کمی ہوئی اور فی تولہ سونا 2 لاکھ 76 ہزار 800 روپے کی سطح پر آگیا۔ اسی طرح 10 گرام سونا بھی 4630 روپے کمی کے بعد 2 لاکھ 37 ہزار 311 روپے کا ہو گیا۔ بین الاقوامی مارکیٹ میں فی اونس سونے کی قیمت65 ڈالرکم ہو کر 2662 ڈالر پر آگئی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
163,چینی 13 روپے فی کلو سستی کردی گئی,https://urdu.arynews.tv/sugar-prices-reduced-by-rs-13-per-kg/,اسلام آباد : چینی 13 روپے فی کلو سستی کردی گئی ، قیمت میں کمی کا اطلاق فوری طور پر کیا جائے گا۔ تفصیلات کے مطابق یوٹیلیٹی اسٹورز کارپوریشن نے چینی 13 روپے فی کلو سستی کردی، ذرائع نے بتایا کہ یوٹیلیٹی اسٹورز پر چینی کی نئی قیمت 140 روپے فی کلو مقرر کی گئی ہے۔ ذرائع کا کہنا ہے کہ چینی کی قیمت میں کمی کا اطلاق فوری طور پر کیا جائے گا، اس سے قبل یوٹیلیٹی اسٹورز پر چینی کی قیمت 153 روپے فی کلو تھی۔ یوٹیلیٹی اسٹورز نے شوگر ملز سے خریدی چینی کی قیمت کم کرنےکی درخواست کی تھی ، شوگر ملز مالکان نے فروخت چینی پر یوٹیلیٹی اسٹورز کو 17 روپے فی کلو کمی کی۔ ذرائع نے بتایا کہ شوگر ملزمالکان سے ری بیٹ لینے کے بعد یوٹیلیٹی اسٹورز نے چینی سستی کی۔ یوٹیلیٹی اسٹورز  نے12 ہزار میٹرک ٹن چینی 137 روپے فی کلو کے حساب سے خریدی تھی اور اخراجات ملاکر کارپوریشن کو چینی تقریبا 152 روپے فی کلو میں پڑی تھی۔,Business
164,بیرون ملک مقیم پاکستانی گروپ کی  پی آئی اے خریدنے کے لیے بڑی پیشکش,https://urdu.arynews.tv/pia-alnahyang-group-privatization-offer/,کراچی : بیرون ملک مقیم پاکستانی گروپ نے پی آئی اے خریدنے کے لیے بڑی پیشکش کردی ساتھ ہی مرحلہ وار 30 تنخواہوں میں سے 100 فیصد اضافے کی بھی پیشکش کی۔ تفصیلات کے مطابق پی آئی اے کی نجکاری کیلئے بیرون ملک مقیم پاکستانی گروپ کی سو ارب سے زائد کی پیشکش کردی۔ النہانگ گروپ نے وزیر نجکاری، وزیر ہوا بازی، وزیر دفاع سمیت دیگرحکام کو ای میل ارسال کردی ہے۔ النہانگ گروپ نے پی آئی اے کے 250 ارب واجبات کی ادائیگی کرنے ، ملازمین کی چھانٹی نہ کرنے،مرحلہ وار30تنخواہوں میں سے 100 فیصد اضافے کی بھی پیشکش کی۔ قومی ایئرلائن کیلئے بہترین بزنس پلان سمیت فلیٹ میں جدید طیاروں کی شمولیت کی بھی یقین دہانی کرادی ہے۔ پیشکش میں پی آئی اے کو دیگر ایئرلائنز کیلئے انجینئرنگ اور مینٹی ننس حب بنانے کا آپشن بھی شامل ہیں۔ یاد رہے گزشتہ ماہ 31 اکتوبر کو پی آئی اے کی نجکاری کے حوالے سے حکومت کو نناکامی کا سامنا کرنا پڑا تھا۔ قومی ایئر لائن کی نجکاری کیلیے وفاقی حکومت کو ایک بڈر کی طرف سے 10 ارب روپے کی بولی موصول ہوئی تھی جبکہ حکومت نے پی آئی اے کی نجکاری کیلیے کم از کم قیمت 85 ارب روپے مقرر کی تھی۔ حکومت نے بلیو ورلڈ کنسورشیم کو مزید 30 منٹ کی مہلت بھی دی لیکن کمپنی نے بولی کیلیے 10 ارب روپے سے زیادہ کا ریٹ نہیں دیا، ی جس کے بعد نجکاری کا عمل روک دیا گیا تھا۔,Business
165,مہنگائی کے ستائے عوام کے لیے بڑی خبر,https://urdu.arynews.tv/pulses-rates-drop-in-market-as-global-prices-down-wholesalers/,کراچی : ہول سیل بازار میں دالوں کی قیمتوں میں بڑی کمی ہوگئی تاہم آئندہ چند ہفتوں مزید تیس فیصد کمی کا امکان ہے۔ تفصیلات کے مطابق مہنگائی سے ستائی عوام کے لئے اچھی خبر آگئی، عالمی مارکیٹ میں دالوں کے قیمتیں کم ہونے سے ہول سیل بازار میں دالوں کی قیمتوں میں بڑی کمی ہو گئی ۔ انٹرنیشنل مارکیٹ میں دالوں کی قیمتوں میں 100 ڈالر فی ٹن سے زائد کمی ہوئی، ہول سیل مارکیٹ میں دالوں کی قیمتوں میں بیس فیصد تک کمی ریکارڈ کی گئی ہے تاہم ریٹیل کی سطح پر دالیں مہنگی فروخت کی جا رہی ہیں۔ چئیرمین ہول سیل گروسرز ایسوی ایشن عبدالروف ابراہیم کا کہنا ہے کہ بھارت،سری لنکا کی عالمی مارکیٹ سے خریداری بند کرنے کی وجہ سے دالوں کی قیمتیں 860 ڈالر فی ٹن سے کم ہوکر 750 ڈالر فی ٹن سے بھی نیچے آگئی ہیں۔ عبدالروف ابراھیم کا کہنا تھا کہ عالمی بازار کم ہونے سے مقامی امپورٹرز کو کروڑوں روپے کا نقصان ہوا ہے۔ انھوں نے بتایا کہ کالا چنے کی قیمت میں 50 روپے کلو کم ہو گئی ہے چنے کی دال 40 روپے کمی سے 360 روپے، ماش کی دال 80 روپے کمی 420 روپے فی کلو، کابلی چنا 50روپے سے کم ہوکر 350 روپے کلو ہوگیا ہے۔ دالوں کے امپورٹرز کا کہنا ہے کہ آئندہ چند ہفتوں میں دالوں کے چھ جہاز کراچی پہنچ جائیں گے، جس کے بعددالوں کی قیمتوں میں مزید تیس فیصد کمی ہو سکتی ہے۔ ہول سیل مارکیٹ میں قیمتوں میں کمی کے بعد کمشنر کراچی ریٹیل کی سطح پر دالوں کی قیمتوں پر کنٹرول کرنے کے اقدامات کرنے ہوں گے۔ پاکستان میں آج ڈالر اور دیگر کرنسیوں کی قیمت,Business
166,ملک بھر میں  کتنے شہریوں نے سولر پینل اور نیٹ میٹر لگوائے؟ انکشافات سامنے آگئے,https://urdu.arynews.tv/how-many-citizens-installed-solar-panels-and-net-meters-across-the-country/,اسلام آباد : ملک بھرمیں مہنگی بجلی اور لوڈ شیڈنگ سے ستائے عوام کا سولر پینل خریدنے کے رحجان میں اضافہ ہوگیا۔ تفصیلات کے مطابق بجلی کی اضافی قیمتوں کے باعث ملک بھر میں شمسی توانائی سے بجلی کی پیداوار شروع کر دی گئی، شمسی توانائی سے بجلی کے حصول کی وجہ سے بجلی کی تقسیم کار کمپنیوں کے یونٹس کی فروخت میں کمی ہو گئی۔ بجلی کی تقسیم کار کمپنیوں کی بجلی کے یونٹس میں فروخت میں کمی کا اثر کیپسٹی چارجز پر بھی پڑے گا۔ نیپرا کی اسیٹیٹ اف انڈسٹری رپورٹ مالی سال 23 کے اعداوشمار میں ہوشربا انکشافات سامنے آئے۔ رپورٹ کے مطابق ملک بھر کے شہریوں نے آف گرڈ اور آن گرڈ ریکارڈ تعداد میں سولر پینل نصب کرالئے ہیں، ملک میں سب سے زیادہ سولر پینل اور نیٹ میٹر لگوانے والوں میں لاہور کے صارفین نے مالی سال 2023 میں 19 ہزار سے زائد نیٹ میٹر لگوائے۔ نیپرا نے بتایا کہ اسلام اباد کے شہری نیٹ میٹرنگ کے حصول میں دوسرے نمبر پر رہے اور صارفین نے مالی سال 2023 میں 14 ہزار 958 نیٹ میٹر لگوائے۔ رپورٹ میں کہنا تھا کہ نیٹ میٹرنگ کے معاملے میں ملک کا سب سے بڑا شہر کراچی نیٹ میٹرنگ میں تیسرے نمبر رہا، کراچی میں مالی سال 23 میں نیٹ میٹرز کی تعداد صرف 4ہزار 515 رہی۔ مالی سال 24 میں کراچی میں نیٹ میٹرنگ میں تقریبا پچاس فیصد اضافہ ہوا ، نیٹ میٹر کی تعداد 6 ہزار 300 کے قریب ہے ۔ نیپرا رپورٹ میں بتایا گیا کہ مالی سال 2023 میں ملک بھر میں 48 ہزار 689 نیٹ میٹر لگائے گئے، کمرشل نیٹ میٹر کی تعداد ملک بھرمیں 4 ہزار 229 اورصنعتی صارفین کی تعداد 2 ہزار 303 ہے جبکہ نیٹ میٹرز لگوانے والوں میں زیادہ تعداد گھریلو صارفین کی ہے۔ ذرائع کے مطابق کراچی میں بڑی تعداد میں نیٹ میٹرنگ کی وجہ سے ڈی ایچ اے ،گلشن اقبال ،محمد علی سوسائٹی ،پی ای سی ایچ ایس ، کلفٹن ،کورنگی ،ایف بی ایریا اور نارتھ کراچی میں نیٹ میٹرنگ کا حصول اب ممکن نہیں رہا۔ کراچی کے بیشتر علاقوں میں کے الیکٹرک کی پی ایم ٹی 80 فیصد کیپسیٹی پورا کر چکی ہیں اور نیپرا قوانین کے تحت پی ایم ٹی پر 80 فیصد لوڈ تک نیٹ میٹرز نصب کئے جاسکتے,Business
167,قومی بچت بینک، بہبود سیونگ سرٹریفکیٹس پر شرحِ منافع کیا ہے؟,https://urdu.arynews.tv/qaumi-bachat-bank-behbood-savings-certificates/,"نومبر 2024 سے بہبود سیونگ سرٹیفکیٹس پر قومی بچت بینک کی تازہ ترین شرح منافع کی تفصیلات یہ ہیں۔ حکومت نے بہبود سیونگ سرٹیفکیٹس پر منافع کی شرح 1 لاکھ روپے کی ہر سرمایہ کاری پر 13.92 فیصد یا 1,160 روپے مقرر کی ہے۔ بہبود سرٹیفکیٹس کی سرمایہ کاری کی حد ایک فرد زیادہ سے زیادہ 7.5 ملین روپے کی سرمایہ کاری کر سکتا ہے جبکہ مشترکہ سرمایہ کاروں کے لیے حد 15 ملین روپے ہے۔ بہبود سرٹیفکیٹس کا آغاز 2003 میں بیواؤں اور بزرگوں کو درپیش مشکلات کو مدنظر رکھتے ہوئے کیا گیا تھا کیونکہ یہ مناسب شرح پر ماہانہ منافع فراہم کرتا ہے۔ یہ پاکستان میں لوگوں کے اس گروپ کے لیے سرمایہ کاری کے سب سے پرُکشش زمرے میں سے ایک سمجھا جاتا ہے۔ 2004 میں، اس اسکیم کو ان کے سرپرستوں کے ذریعے معذور افراد اور خاص نابالغ معذور افراد تک بڑھایا گیا۔ بہبود سیونگ سرٹیفکیٹس 5,000 روپے، 10,000 روپے، 50,000 روپے، 100,000 روپے، 500,000 روپے اور 1,000,000 روپے کی مالیت میں دستیاب ہیں۔ منافع کی ادائیگی سرٹیفکیٹس کی خریداری کی تاریخ سے ماہانہ بنیادوں پر کی جاتی ہے۔",Business
168,’کمبائنڈ ایفولینٹ ٹریٹمنٹ پلانٹ کوٹری کیلیے جلد ٹینڈر جاری ہوگا‘,https://urdu.arynews.tv/combined-defoliant-treatment-plant-kotri/,"کراچی: ایم ڈی سائٹ لمیٹڈغضنفرعلی قادری نے کہاہے کہ انوائرمینٹل تھریٹس کے چیلنجز  سے بخوبی آگاہ ہیں ,کمبائنڈ ایفولینٹ ٹریٹمنٹ پلانٹ کوٹری کوتھرڈ پارٹی کے ذریعے چلانے کے لئے جلد ہی ٹینڈرز جاری کر دیے جائیں گے۔ یہ بات انہوں نے جامشورو چیمبر آف کامرس میں کوٹری , حیدرآباد اور نوری آباد کے صنعتکاروں سے خطاب کرتے ہوئے کہی۔ ایم ڈی سائٹ لمیٹڈ غضنفرعلی قادری  نے اس موقع پر صنعتکاروں کو اپنے ہر ممکمن تعاون اور ان کے جائز ایشوز ترجیحی بنیادوں  پر حل کرنے کی یقین دہانی کروائی اور کہا کہ ایفولینٹ ٹریٹمنٹ پلانٹ کوٹری سے ٹریٹمنٹ کے بعد نکلنے والے پانی کے سیمپل کے نمونوں کی رپورٹ اطمینان بخش ہے , کوٹری صنعتی ایریا  میں پانی کی ترسیل اور بلنگ کے نظام کو بھی مزید بہتر کرینگے, علاقے کودوبارہ سے  مثالی صنعتی ایریا بنانے کے لئے ضلعی انتظامیہ , قانون نافذکرنے والے اداروں اور صنعتکاروں کا تعاون درکار ہے ۔ اس موقع پر کمشنر حیدرآبادبلال احمد میمن نے علاقے کے مسائل کے حل میں سائٹ لمیٹڈ کی جانب سے اٹھائے گئے اقدامات پر اطمینان کا اظہار کیااور یقین دہانی کروائی کہ تجاوزات کے خلاف آپریشن میں سائٹ لمیٹڈ اور صنعتکاروں کو ان کی جانب سے مکمل تعاون ملے گا , صنعتی اسٹیٹس  میں صنعتکاروں کے ساتھ بیٹھ کر ان کے مسائل سنیں گے اور  ان کے حل کے لئے ہر ممکن اقدامات بھی کیے جائیں گے, صنعتی علاقوں میں تجاوزات قطعی برداشت نہیں کی جائیں گی اس  کا جلد ہی فوری خاتمہ کرکے دم لیں گے, کوئی سیاسی یا غیر سیاسی دبائو قطعی طور پر برداشت نہیں کیا کیاجائے گا۔ استقبالیہ خطاب میں  چیئرمین کوٹری سائٹ ایسو سی ایشن خلیل بلوچ نے ایم ڈی سائٹ غضنفر قادری کے حالیہ اقدامات کی تعریف کی اورکوٹری فائر بریگیڈ کے لئے فائر بریگیڈ کی گاڑی کی فراہمی پران کا خاص طور پر شکریہ ادا کیا۔",Business
169,پاکستان اسٹاک ایکسچینج میں کاروبار بلند ترین سطح پر,https://urdu.arynews.tv/pakistan-stock-exchange-at-highest-level/,پاکستان اسٹاک ایکسچینج میں 100 انڈیکس نئی تاریخی سطح پر پہنچ گیا۔ بدھ کے روز اسٹاک مارکیٹ میں تیزی دیکھی گئی اور  100 انڈیکس 92 ہزار 966 پوائنٹس کی بلند سطح پر ٹریڈ ہوا۔ بلند سطح پر پہنچنے کے بعد مارکیٹ پرافٹ ٹیکنگ کا شکار ہوئی۔ کاروبار کے اختتام پر انڈیکس میں 282 پوائنٹس کی کمی ہوئی۔ کے ایس ای 100 انڈیکس 92 ہزار 21 پوائنٹس پر بند ہوا۔  مارکیٹ میں 29 ارب روپے مالیت کے 82 کروڑ حصص کا کاروبار ہوا۔ اسٹاک مارکیٹ میں پورا دن 200 کمپنیوں کے حصص میں اضافہ جبکہ 200 کمپنیوں کے حصص میں کمی ہوئی  جب کہ 51 کمپنیوں کے حصص میں استحکام رہا۔ دوسری جانب نئے امریکی صدر ڈونلڈ ٹرمپ کی کامیابی کی خبروں سے امریکی اسٹاک مارکیٹس میں بہتری نظر آ رہی ہے۔۔ غیرملکی میڈیا کا کہنا ہے کہ ٹرمپ نے ٹیکس ریٹ ، کارپوریٹ ریگولشن میں کمی، امریکی ڈالرکو بہتراور شرح سود میں کمی کرنے کا بھی اعلان کیا ہے۔ ایس اینڈ پی اور نسدک فیوچر ٹریڈنگ میں ایک فیصد سے زائد کا اضافہ ریکارڈ کیا گیا ہے جبکہ امریکی کرنسی مارکیٹ چار ماہ کی بلند سطح پر پہنچ گئی۔,Business
170,ملک میں سونے کی قیمت میں بڑی کمی، فی تولہ کتنے کا ہوگیا؟,https://urdu.arynews.tv/gold-price-in-pakistan-november-6-2024/,کراچی : پاکستان میں سونے کی قیمت بلند ترین سطح پر پہنچنے کے بعد اچانک نیچے آگئی، آج فی تولہ قیمت میں کمی ہوئی۔ پاکستان جیمز اینڈ جیولر ایسوسی ایشن نے بتایا کہ ملک میں سونے کی فی تولہ قیمت میں 1000 روپے کی کمی ہوئی، جس کے بعد سونا 2 لاکھ 82 ہزار 200 روپے فی تولہ ہوگیا۔ اسی طرح 10گرام سونےکی قیمت میں 857 روپے کی کمی ریکارڈ کی گئی اور سونا 2 لاکھ 41 ہزار 941 کا ہوگیا اس کے علاوہ عالمی مارکیٹ میں فی اونس سونا 10 ڈالر کمی سے 2727 ڈالر کا ہوگیا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
171,سندھ میں قدرتی گیس  کا بڑا ذخیرہ دریافت,https://urdu.arynews.tv/ogdcl-discovers-natural-gas-reserves-with-sifcs-support/,سندھ کے ضلع خیرپور میں قدرتی گیس کے ذخائر دریافت کرلئے گئے ، اس کنویں سے تقریباً 10 ملین مکعب فٹ فی یومیہ گیس کی پیداوار کا اندازہ لگایا گیا ہے۔ تفصیلات کے مطابق ایس آئی ایف سی کی سہولت کاری سے توانائی کے شعبے میں اہم پیشرفت سامنے آئی۔ ایس آئی ایف سی کی معاونت سے آئل اینڈ گیس ڈویلپمنٹ کمپنی لمیٹڈ (او جی ڈی سی ایل) پاکستان کی سب سے بڑی ایکسپلوریشن اینڈ پروڈکشن کمپنی نے سندھ کے ضلع خیرپور میں قدرتی گیس کے ذخائر دریافت کیے۔ اس کنویں سے تقریباً 10 ملین مکعب فٹ فی یومیہ گیس کی پیداوار کا اندازہ لگایا گیا ہے، جس سے ملک میں گیس کی قلت کو پورا کرنے میں معاونت ملے گی ، یہ اہم دریافت مقامی وسائل کو بروئے کار لاتے ہوئے ملک میں توانائی کے شعبے کی ترقی اور ہائیڈرو کاربن کے موثر استعمال میں مددگار ثابت ہوگی۔ اس کے علاوہ ایس آئی ایف سی کی سہولت کاری سے او جی ڈی سی ایل نے سندھ کے ضلع سانگھڑ میں دریافت شدہ ذخائر سے تیل اور گیس کی پیداوار بھی شروع کردی ہے، تقریبا 4ہزار میٹر کی گہرائی تک کھودا گیا یہ کنواں اس وقت 350 بیرل یومیہ تیل اور 50 لاکھ مکعب فٹ یومیہ گیس فراہم کر رہا ہے۔ ایک محفوظ اور مضبوط معیشت کے قیام کے لیے توانائی کے شعبے کا مستحکم ہونا ناگزیر ہے، جس کے لیے ایس آئی ایف سی کی معاونت اور موثر حکومتی کاوشیں جاری ہیں۔ ملکی وسائل پر انحصار کے ذریعے ملکی معیشت کا استحکام ایس آئی ایف سی کی ترجیحات کا حصہ ہے، جس میں توانائی کا شعبہ خاصی اہمیت کا حامل ہے۔,Business
172,امریکی صدارتی انتخاب 2024 :  ٹرمپ کی کامیابی ، امریکی اسٹاک مارکیٹوں میں تیزی آگئی,https://urdu.arynews.tv/stock-market-soars-as-trump-victory/,امریکی صدارتی انتخاب میں ٹرمپ کی کامیابی سے امریکی اسٹاک مارکیٹوں میں تیزی آگئی جبکہ امریکی کرنسی مارکیٹ چار ماہ کی بلند ترین سطح پر پہنچ گئی۔ تفصیلات کے مطابق نئے امریکی صدر ڈونلڈ ٹرمپ کی کامیابی کی خبروں سے امریکی اسٹاک مارکیٹس میں بہتری نظر آ رہی ہے۔۔ غیرملکی میڈیا کا کہنا ہے کہ ٹرمپ نے ٹیکس ریٹ ، کارپوریٹ ریگولشن میں کمی، امریکی ڈالرکو بہتراور شرح سود میں کمی کرنے کا بھی اعلان کیا ہے۔ ایس اینڈ پی اور نسدک فیوچر ٹریڈنگ میں ایک فیصد سے زائد کا اضافہ ریکارڈ کیا گیا ہے جبکہ امریکی کرنسی مارکیٹ چار ماہ کی بلند سطح پر پہنچ گئی۔ واضح رہے امریکا میں صدارتی دوڑ کی جنگ میں ڈونلڈ ٹرمپ فاتح رہے، انھوں نے 277 الیکٹورل ووٹ حاصل کرلیے ہیں۔ ٹرمپ نے سوئنگ اسٹیسٹس شمالی کیرولینا، جارجیا، پینسلوینیا اور وسکونسن میں کاملا ہیرس کو شکست دی۔ ٹرمپ انڈیانا، کنٹیکی کٹ، مغربی ورجینیا، اوکلا ہوما، مسیسپی، الاباما، فلوریڈا، جنوبی کیرولائنا، ٹینیسی اور آرکنساس سے کامیاب ہوئے۔,Business
173,ڈونلڈ ٹرمپ کی جیت : بٹ کوائن میں سرمایہ کاری کرنے والوں کے لیے بڑی خبر,https://urdu.arynews.tv/bitcoin-hits-record-high-above-75000-as-traders-bet-on-trump-win/,"امریکی صدارتی انتخاب میں ڈونلڈ ٹرمپ کی جیت پر معروف ڈیجیٹل کرنسی بٹ کوائن نے ایک نئی تاریخی بلندی کو چھو لیا۔ تفصیلات کے مطابق امریکی صدارتی انتخاب میں ڈونلڈ ٹرمپ کی کامیابی کی خبروں سے کرپٹو مارکیٹ میں بھی تیزی دیکھی گئی اور Bitcoin ایک نئی بلند ترین سطح پر پہنچ گیا جبکہ کرپٹو سرمایہ کاروں نے ڈونلڈ ٹرمپ کی انتخابی فتح کا جشن منایا۔ ٹرمپ کی جیت کی خبروں پر 15 دن میں ایک بٹ کوائن 64 ہزار سے بڑھ کر 75 ہزار ڈالر کا ہوگیا کیونکہ سرمایہ کاروں کا جھکاؤ ڈونلڈ ٹرمپ کی طرف تھا۔ آج صبح ڈیجیٹل کرنسی 7 فیصد اضافے سے $75,005.08 تک پہنچ گئی، جو مارچ میں $73,797.98 کی ​​بلند ترین سطح پر تھی اور اس کے بعد سے بٹ کوائن کی قیمت سال کے دوران $70,000 سے نیچے رہی۔ سرمایہ کاروں کو توقع تھی کہ بٹ کوائن کی تجارت اس وقت تک تیز رہے گی جب تک کہ واضح فاتح کا اعلان نہیں کیا جاتا، نائب صدر کملا ہیرس کی جیت سے بٹ کوائن کی قیمت میں کمی کا خطرہ متوقع تھا، جبکہ تاجروں نے ٹرمپ کی جیت کی صورت میں قیمت میں اضافے کا اندازہ لگایا تھا۔ ایکسچینج Crypto.com کے چیف ایگزیکٹیو کریس مارزلیک نے کہا، ""کرپٹو کا مستقبل آج سے زیادہ روشن کبھی نہیں دیکھا۔” بٹ کوائن میں اضافے سے دوسرے کرپٹو ٹوکنز کے شیئر کی قیمتوں میں اضافہ ریکارڈ کیا گیا ، ایتھر کی قیمت 8.6 فیصد بڑھ کر 2,622 ڈالر ہوگئی، ایتھیریم کو بِٹ کوائن کے بعد دنیا کی دوسری بڑی کرپٹو کرنسی کہا جاتا ہے، جسے ایتھر ٹوکن کے ذریعے استعمال کیا جاتا ہے اور یہ بھی بلاک چین کے ذریعے چلتی ہے۔ اس کے علاوہ سولانا 11 فیصد بڑھ کر 184 ڈالر ہوگئی جبکہ ایلون مسک کے پسند کردہ میم ٹوکن ڈوج کوائن کی قیمت 16 فیصد بڑھ کر 20 سینٹ تک پہنچ گئی۔ خیال رہے ٹرمپ نے ستمبر میں اعلان کیا تھا کہ وہ اپنے بیٹوں اور کاروباری افراد کے ساتھ ورلڈ لبرٹی فنانشل کے نام سے ایک ڈیجیٹل کرنسی پلیٹ فارم شروع کریں گے، ورلڈ لبرٹی فنانشل صارفین کو ایک دوسرے کو یا اس سے کرپٹو کرنسیوں کو قرض دینے یا لینے کے قابل بناتا ہے۔ واضح رہے امریکا میں صدارتی دوڑ کی جنگ میں ڈونلڈ ٹرمپ فاتح رہے، انھوں نے 277 الیکٹورل ووٹ حاصل کرلیے ہیں۔ ٹرمپ نے سوئنگ اسٹیسٹس شمالی کیرولینا، جارجیا، پینسلوینیا اور وسکونسن میں کاملا ہیرس کو شکست دی۔ ٹرمپ انڈیانا، کنٹیکی کٹ، مغربی ورجینیا، اوکلا ہوما، مسیسپی، الاباما، فلوریڈا، جنوبی کیرولائنا، ٹینیسی اور آرکنساس سے کامیاب ہوئے۔",Business
174,شرح سود میں کمی : معیشت پر کیا اثرات مرتب ہوں گے؟,https://urdu.arynews.tv/interest-rates-reduction-state-bank-economy/,کراچی : اسٹیٹ بینک آف پاکستان نے شرح سود میں 2.5 فیصد کمی کردی، جس کے بعد شرح سود کم ہوکر اب 15 فیصد پر آگئی ہے۔ مانیٹری پالیسی کے اعلامیے کے مطابق اسٹیٹ بینک کی زری پالیسی کمیٹی نے پالیسی ریٹ کو250 بی پی ایس کم کرکے 15 فیصد کردیا ہے۔ اب سوال یہ پیدا ہوتا ہے کہ شرح سود میں 2.5 فیصد کمی کا فائدہ عام لوگوں کو کس حد تک ہوگا اس حوالے سے اے آر وائی نیوز کے پروگرام باخبر سویرا میں ماہر معاشیات ڈاکٹر خاقان نجیب نے اہم گفتگو کی۔ انہوں نے بتایا کہ اسٹیٹ بینک کا شرح سود میں کمی کا فیصلہ خوش آئند ہے، ملک بھر میں جو مہنگائی میں کمی ہوئی ہے وہ آئی ایم ایف، حکومت اور لوگوں کی توقع سے زیادہ ہے۔ ڈاکٹر خاقان نجیب کا کہنا تھا کہ شرح سود کم ہونے سے عام آدمی کو بھی مختلف طریقوں سے فائدہ ہوتا ہے، اگر کسی نے گھر لیز پر لیا ہوا ہے تو اس کی لیز کم ہوگئی ہے، کسی نے بینک سے گاڑی لی ہوئی ہے تو اس کی گاڑی کی ماہانہ قسط میں کمی ہوگئی ہے، اس کے علاوہ مہنگائی میں بھی کسی حد تک کمی ہوگی۔ ڈاکٹر خاقان نجیب کے مطابق اب اگر حکومت توانائی کے شعبے میں اصلاحات کر لے اور زراعت کو فروغ دے تو ملک بڑی ترقی کرسکتا ہے۔’اس کے علاوہ جو بڑے سرمایہ کار بینکوں میں اپنا سرمایہ رکھتے تھے اب شرح سود میں کمی کے بعد وہ سرمایہ بھی مارکیٹ میں لائیں گے اور روزگار کے مواقع پیدا ہوں گے۔ Comments,Business
175,پاکستان یورو بانڈز کب جاری کرے گا؟,https://urdu.arynews.tv/when-will-pakistan-issue-eurobonds/,وفاقی وزیرِ خزانہ محمد اورنگزیب نے کہا ہے کہ پاکستان یورو بانڈز اس وقت لانچ کرے گا جب ہماری کریڈٹ ریٹنگ بی کیٹگری ہو جائے گی اور آئندہ چند ماہ میں پاکستان کی بی کیٹگری ریٹنگ متوقع ہے۔ کراچی کے مقامی ہوٹل میں سیکیورٹیز اینڈ ایکسچینج کمیشن آف پاکستان کی مارٹگیج لانچنگ کی تقریب سے خطاب کرتے ہوئے انہوں نے کہا کہ ہماری فچ، موڈیز اور ایس اینڈ پی کے ساتھ مثبت گفتگو رہی ہے فچ موڈیز اور ایس اینڈ پی کے مسلسل رابطے میں ہیں ہم اگلے مالی سال میں یورو بانڈز متعارف کروائیں گے۔ انہوں نے کہا کہ 1 ارب ڈالر کی کلائمیٹ فنانسنگ کے حصول کیلئے آئی ایم ایف کو ہمیں اپنے منصوبے بہتر انداز میں پیش کرنا ہوں گے کلائمیٹ فنانسنگ کی بات چیت عالمی بینک اور ایشیائی ترقیاتی بینک کے ساتھ بھی جاری ہیں جب کہ کلائمیٹ فنانسنگ پر ایشین انفراسٹرکچر انویسٹمنٹ بینک کے نائب صدر سے آج بھی بات ہوئی ہے۔ ان کا کہنا تھا کہ جون 2025ء میں زرمبادلہ کے سرکاری ذخائر 13 ارب ڈالر تک پہنچ جائیں گے جب ذخائر 13 ارب ڈالر ہوں گے تو 3 ماہ کی درآمدات کو تحفظ حاصل ہو جائے گا۔ وزیر خزانہ نے کہا کہ مقامی سرمایہ کار و تاجروں کو راغب کرنے کیلئے شرح سود میں کمی کی جا چکی ہے کراچی انٹربینک مارکیٹ ریٹ فی الوقت 13 فیصد پر ہے جو مزید نیچے آئے گا حکومت کو ٹیکسیشن میں بہتری اور توانائی کی لاگت میں بھی کمی کرنی ہے۔ انہوں نے واضح کیا کہ دوست ممالک پاکستان میں بڑے پیمانے پر سرمایہ کاری کیلئے تیار ہیں عالمی مالیاتی اداروں کا پاکستان پر اعتماد بڑھا ہے ہم نے معیشت کو مستحکم کردیا ہے جس کے بعد معیشت کی ترقی کیلئے ریگولیٹرز اور بینکوں کو کردار ادا کرنا ہے۔,Business
176,کراچی والوں کے لئے  بجلی مزید مہنگی ، اضافی وصولی کس مہینے میں کی جائے گی؟,https://urdu.arynews.tv/electricity-more-expensive-for-karachiites/,اسلام آباد : کراچی کے لیے بجلی مزید مہنگی کردی گئی، صارفین سے اضافی وصولیاں جنوری 2025 کے بلز میں کی جائیں گی۔ تفصیلات کے مطابق نیپرا  نے کراچی کے لیے بجلی 40 پیسے فی یونٹ مزید مہنگی کردی ، اضافہ اگست2024 کی ماہانہ ایڈجسٹمنٹ کی مد میں کیا گیا۔ نیپرا نے کراچی کے لیے بجلی مہنگی کرنے کا نوٹیفکیشن جاری کردیا ، کے الیکٹرک صارفین سے اضافی وصولیاں جنوری 2025 کے بلز میں کی جائیں گی۔ نومبرکے بلز میں کے ای صارفین جون کی ایڈجسٹمنٹ میں3.17 روپے فی یونٹ، دسمبر میں کے ای صارفین جولائی 2024 کی ایڈجسٹمنٹ میں3.03روپےفی یونٹ دیں گے۔ کےالیکٹرک نے اگست کی ماہانہ ایڈجسٹمنٹ میں51 پیسے فی یونٹ کا اضافہ مانگا تھا۔ خیال رہے کے الیکٹرک صارفین پر ماہانہ ایڈجسٹمنٹ کا بوجھ مزید بڑھ گیا  ہے، اکتوبر کے مقابلے رواں ماہ کے ای صارفین ایڈجسٹمنٹ میں 58 پیسے فی یونٹ اضافی دیں گے۔,Business
177,گھریلو صارفین کیلئے گیس مزید مہنگی  کرنے کی تیاری,https://urdu.arynews.tv/govt-to-increase-gas-prices-for-the-fourth-time-in-two-years/,کراچی : گھریلو صارفین کیلئے 2سال میں چوتھی مرتبہ گیس مہنگی ہونے کا امکان ہے، اوگرا درخواستوں پر سماعت کرے گا۔ تفصیلات کے مطابق سوئی ناردرن گیس کی درخواست پر اوگرا آج لاہور میں سماعت کرے گا جبکہ سوئی سدرن کی درخواست پر اوگرا 8 نومبر کو کراچی میں سماعت کرے گا۔ اسلام آباد سمیت پنجاب اور کے پی کیلئے گیس3.66فیصد مہنگی کرنے جبکہ سندھ اوربلوچستان کےلیےگیس 53.47 فیصد مہنگی کرنے کی درخواست ہے۔ سوئی ناردرن نے اوسط قیمت میں 64.16 روپے فی ایم ایم بی ٹی یو اضافے کی تجویز دی جبکہ 1810.38 روپے فی ایم ایم بی ٹی یو کرنےکی درخواست کی ہے۔ سوئی سدرن کی جانب سے 669.07 روپے فی ایم ایم بی ٹی یو اضافے اور اوسط قیمت 1920.39 روپے فی ایم ایم بی ٹی یو کرنے کی درخواست کی ہے۔ گیس کمپنیوں نے یکم جولائی 2024 سے گیس مہنگی کرنے کا مطالبہ کیا ہے ، ذرائع نے کہا ہے کہ گیس صارفین پر 2 سال میں 953 ارب روپے کا اضافی بوجھ ڈالا گیا۔ جنوری2023 سے اب تک گھریلوصارفین کی گیس 3 مرتبہ مہنگی ہوچکی ہے جبکہ سابقہ اتحادی حکومت میں گیس کی قیمتوں میں ایک بار اضافہ کیا گیا تھا اور نگراں حکومت کے مختصردور میں گیس2 مرتبہ مہنگی کی گئی تھی ، دو سال میں گیس صارفین پر 900 ارب روپے سے زائد کا بوجھ ڈالاگیا ہے۔,Business
178,محکمہ پاسپورٹ نے شہریوں کو بڑی خوشخبری سنادی,https://urdu.arynews.tv/passport-department-announced-great-news-for-citizens/,محکمہ پاسپورٹ کی جانب سے زیرالتوا پاسپورٹس کے اجرا کا سلسلہ جاری ہے، فاسٹ ٹریک کیٹیگری کے پاسپورٹس کا بیگ لاک صفر ہوگیا۔ تفصیلات کے مطابق محکمہ پاسپورٹ نے شہریوں کے لیے اچھی خبر سناتے ہوئے کہا ہے کہ فاسٹ ٹریک کیٹیگری میں اپلائی کیے گئے پاسپورٹس کا بیگ لاک زیرو ہوچکا ہے جبکہ زیرالتوا پاسپورٹس بھی شہریوں کو تیزی سے فراہم کیے جارہے ہیں۔ حکام نے بتایا کہ 30 ہزار سے زائد فاسٹ ٹریک پاسپورٹس جاری کردیے گئے ہیں، ارجنٹ کیٹیگری کے تحت اپلائی کیے گئے 70 ہزار پاسپورٹس کا بھی اجرا کردیا گیا ہے۔ ارجنٹ کیٹیگری کے تحت اپلائی پاسپورٹس کا بیگ لاک پرسوں تک صفر ہوجائے گا، اس کے علاوہ فارن مشنز کے ذریعے اپلائی کیے گئے 17 ہزار 500 پاسپورٹس بھی کلیئر ہیں، آن لائن اپلائی کیے گئے17 ہزارپاسپورٹس کا بھی اجرا کردیا گیا ہے۔ ڈی جی پاسپورٹ مصطفی جمال قاضی نے بتایا کہ پاسپورٹس کے اجرا کا عمل تیزی سے جاری ہے، شہریوں کی سہولت کیلئے اضافی شفٹوں میں کام کیا جارہا ہے۔,Business
179,پاکستان میں جی ڈی پی تناسب آج بھی 90 کی دہائی والا ہے، کنٹری ڈائریکٹر عالمی بینک,https://urdu.arynews.tv/pakistans-gdp-ratio-still-in-90s-world-bank-country-director/,کنٹری ڈائریکٹرعالمی بینک نے کہا ہے کہ پاکستان میں میکرو اکنامک عدم استحکام کے باعث گروتھ نہیں بڑھ سکی، جی ڈی پی تناسب 90 کی دہائی والا ہے۔ کنٹری ڈائریکٹرعالمی بینک نے سالانہ پائیدار ترقی کے اہداف پر منعقد کانفرنس میں اظہار خیال کرتے ہوئے کہا کہ پاکستان میں آج بھی ٹیکس ٹو جی ڈی پی  تناسب 90 کی دہائی کے مطابق 11 فیصد پر ہے۔ انھوں نے کہا کہ سیاسی عدم استحکام سے مائیکرو اکنامک جیسے سنگین مسائل کا سامنا ہے، اب حکومت پاکستان درست سمت میں گامزن ہے جس سے استحکام نظرآرہا ہے۔ عالمی بینک کے کنٹری ڈائریکٹر نے کہا کہ صوبوں کے اقدامات اور فِسکل پیکٹ اور وفاق کے اقدامات میں استحکام نظرآ رہا ہے۔ پاکستان کو تقریباً مسلسل 2 دہائیوں تک استحکام کیساتھ پالیسیوں پرعملدرآمد کی ضرورت ہے، پاکستان میں غربت کے خاتمے کیلئے تقریباً 3 دہائی تک سماجی تحفظ کے شعبے پر کام کرنا ہو گا۔ کنٹری ڈائریکٹر عالمی بینک نے کہا کہ پاکستان کو شارٹ ٹرم کرائسز کا بھی سامنا رہا جس کے باعث گروتھ میں رکاوٹ ہوئی۔,Business
180,سعودی عرب میں سونے کی قیمت میں کمی,https://urdu.arynews.tv/saudi-arabia-gold-rates-today-4-november-2024/,سعودی عرب میں آج سونے کی قیمت میں کمی کا رجحان رہا ہے۔ سعودی عرب میں 24 قیراط سونے کی قیمت فی تولہ 38494 ہوگئی اسی طرح دس گرام سونے کی قیمت کم ہوکر 3299 ریال ہوگئی ہے۔ مملکت میں فی اونس سونے کی قیمت 10261 ریال ہے۔ سعودی عرب سمیت دنیا بھر میں سونے کی قیمت مسلسل بدلتی رہتی ہے اور اس پوسٹ میں کچھ فرق ہو گا کیونکہ قیمتیں 04 نومبر 2024 کو صبح 10:15 بجے اپ ڈیٹ کی گئی تھیں۔ پاکستان  میں فی تولہ سونے کی قیمت 700 روپے اضافے کے بعد 2 لاکھ 83 ہزار 700 روپے ہوگئی۔ اسی طرح 10 گرام سونے کی قیمت 600 روپے اضافے کے بعد 2 لاکھ 43 ہزار 227 روپے رہی۔ عالمی مارکیٹ میں بھی سونے کی قیمت میں اضافے کا رجحان رہا، سونا 7 ڈالر اضافے سے 2735 ڈالر فی اونس رہا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
181,مہنگائی توقع سے زیادہ کم ہوئی، چند ماہ میں میں مزید کمی آسکتی ہے،اسٹیٹ بینک,https://urdu.arynews.tv/inflation-decreased-more-than-expected-may-decrease-few-months-state-bank/,اسٹیٹ بینک آف پاکستان نے کہا ہے کہ مہنگائی توقع سے زیادہ تیزی سے کم ہوئی، اکتوبر میں مہنگائی وسط مدتی ہدف کے قریب پہنچ گئی۔ پاکستان کے مرکزی بینک نے اپنے بیان میں کہا کہ غذائی مہنگائی میں تیزی سے کمی آئی، آئی ایم ایف پروگرام کی منظوری سے غیریقینی کیفیت کم ہوئی، آئندہ چند مہینوں میں مہنگائی میں مزید کمی آسکتی ہے رواں مالی سال 4 ماہ میں ٹیکس وصولی ہدف سےکم رہی۔ اسٹیٹ بینک نے کہا کہ بین الاقوامی سیاسی کشیدگی کی بنا پر تیل کی عالمی قیمتوں میں اتار چڑھاؤ آیا، صنعتی سرگرمی کی رفتار میں مزید اضافہ ہورہا ہے، چاول اور گنے کی پیداوار میں بہتری آئی۔ ٹیکسٹائل، غذا، گاڑیوں سے صنعتوں میں خاصی نمو ہوئی، صنعتی ترقی کی رفتار میں مزید اضافے کی توقع ہے، رواں مالی سال معاشی ترقی 2.5 سے 3.5 فیصد کی حد میں رہےگی۔ مرکزی بینک نے کہا کہ ستمبر میں کرنٹ اکاؤنٹ مسلسل دوسرے ماہ سرپلس رہا، پہلی سہ ماہی میں مجموعی خسارہ کم ہوکر 9.8 کروڑ ڈالر رہ گیا، ترسیلات اور زائد برآمدات نے خسارہ محدود رکھنے میں مدد دی۔ اسٹیٹ بینک آف پاکستان کا مزید کہنا تھا کہ ستمبر میں بیرونی سرمایہ کاری میں معمولی سا اضافہ ہوا، زرِمبادلہ کے ذخائر 25 اکتوبر کو 11.2 ارب ڈالرز تک پہنچ گئے، جون 2025 تک ذخائر 13 ارب ڈالرز تک پہنچنے کی توقع ہے۔,Business
182,ملک میں آج سونے کی قیمت کیا رہی؟,https://urdu.arynews.tv/today-gold-rates-in-pakistan-dated-4-november-2024/,کراچی: کاروباری ہفتے کے پہلے روز ملک میں فی تولہ سونے کی قیمت میں 700 روپے کا اضافہ ہوگیا۔ آل پاکستان جیمز اینڈ جیولرز ایسوسی ایشن کے مطابق ملک میں فی تولہ سونے کی قیمت 700 روپے اضافے کے بعد 2 لاکھ 83 ہزار 700 روپے ہوگئی۔ اسی طرح 10 گرام سونے کی قیمت 600 روپے اضافے کے بعد 2 لاکھ 43 ہزار 227 روپے رہی۔ عالمی مارکیٹ میں بھی سونے کی قیمت میں اضافے کا رجحان رہا، سونا 7 ڈالر اضافے سے 2735 ڈالر فی اونس رہا۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
183,شرحِ سود میں ڈھائی فیصد کی کمی,https://urdu.arynews.tv/2-5-percent-reduction-in-interest-rate/,اسٹیٹ بینک نے آف پاکستان نے آئندہ ڈیڑھ ماہ کیلئے شرح سود میں ڈھائی فیصد کی کمی کر دی۔ اسٹیٹ بینک کی جانب سے کیے گئے اعلان کے مطابق مانیٹری پالیسی کمیٹی نے شرح سود میں 250 بیسز پوائنٹس کی کمی کر دی گئی جس کے بعد شرح سود 17.5 فیصد سے کم ہو کر 15 فیصد پر آگئی۔ ایف پی سی سی آئی نے شرح سود میں 2.5 فیصد کمی کو مسترد کر دیا۔ صدر ایف پی سی سی ثاقب فیاض مگون کا کہنا ہے کہ مانیٹری پالیسی کا اعلان ہوا ہے شرح سود میں 2.5 کمی کی گئی ہے امید تھی کے شرح سود میں پانچ فیصد کمی کی جائے گی حکومت اور اسٹیٹ بینک سے مطالبہ ہے کہ شرح سود کو فوری طور پر بارہ فیصد پر لایا جائے۔ صدر کراچی چیمبر آف کامرس اینڈ انڈسٹری جاوید بلوانی نے ستمبر 2024 میں افراط زر میں نمایاں کمی کے ساتھ 6.9 فیصد کی سطح پر آنے پر اسٹیٹ بینک آف پاکستان کو آئندہ مانیٹری پالیسی کمیٹی میں پالیسی ریٹ میں کم از کم 300 سے 500 بیسس پوائنٹس کی کمی کا مطالبہ کیا تھا۔ انہوں نے کہا کہ افراط زر اب قابو میں ہے اور اشیاء کی قیمتوں میں استحکام کے ساتھ کم از کم 300 سے 500 بیسس پوائنٹس کی پالیسی ریٹ میں کمی کاروبار پر دباؤ کو کم کرنے اور معاشی سرگرمیوں کو تیز کرنے کے لیے بہت ضروری ہے، نیز کم شرح سود بڑے پیمانے پر مینوفیکچرنگ میں ترقی کو تقویت بخشے گی جس میں حالیہ مہینوں میں مسلسل کمی دیکھی گئی ہے۔,Business
184,اسٹیٹ بینک آج  نئی مانیٹری پالیسی کا اعلان آج کرے گا,https://urdu.arynews.tv/state-bank-will-announce-new-monetary-policy-today/,کراچی : نئی مانیٹری پالیسی کا اعلان آج کیا جائے گا، جس مین شرح سود میں ڈیڑھ سے دو فیصد تک کی کمی متوقع ہے۔ تفصیلات کے مطابق اسٹیٹ بینک اگلے ڈیڑھ ماہ کیلئے نئی مانیٹری پالیسی کا اعلان آج کرے گا۔ مانیٹری پالیسی کمیٹی کا اجلاس گورنر سٹیٹ بینک کی زیرصدارت کراچی میں ہوگا، جس میں ملک کی مائیکرو اور میکرو اکنامک صورتحال سمیت بین الاقوامی حالات کا جائزہ لیا جائے گا۔ مانیٹری پالیسی کے اجلاس میں شرح سود میں ڈیڑھ سے دو فیصد تک کی کمی متوقع ہے۔ اسٹیٹ بینک کا بینکوں کیلئے موجودہ شرح سود 17.5 فیصد پر ہے، معاشی ماہرین کا کہنا ہے کہ اکتوبر میں مہنگائی کی شرح چھ اعشاریہ نوچار فیصد سے بڑھ کر سات اعشاریہ ایک سات فیصد رہی ہے۔ جبکہ ستمبر میں کرنٹ اکاونٹ گیارہ کروڑ نوے لاکھ ڈالر سے سرپلس رہا ہے۔ ماہرین نے مزید کہا کہ موڈیز اور فچ ریٹنگ ایجنسیوں نے پاکستان کی ریٹنگ اپ گریڈ کی ہے۔,Business
185,پی آئی اے کا ایک اور خریدار سامنے آ گیا,https://urdu.arynews.tv/gohar-ejaz-ready-take-pia/,خسارے میں ڈوبی پاکستان کی قومی ایئرلائن (پی آئی اے) کو خریدنے کے لیے ایک اور خریدار سامنے آگیا۔ تفصیلات کے مطابق سابق نگران وفاقی وزیر گوہر اعجاز نے کہا ہے ایس آئی ایف سی، پی آئی اے کی بولی دینے والی پانچوں کمپنیوں کو بلا کر ان کے تحفظات سنیں اگر وہ نہیں آتے تو ہم فیڈریشن آف چیمبر کے پلیٹ فارم سے پی آئی اے لینے کو تیار ہیں۔ A post shared by ARY News (@arynewstv) ایف پی سی سی آئی میں صنعت کاروں کے ساتھ نیوز کانفرنس کرتے ہوئے سابق وفاقی وزیر ڈاکٹر گوہر اعجاز نے کہا 1.1 ٹریلین روپے ہر سال آئی پی پیز کو دیے جاتے ہیں، پاور پلانٹس نے 14 سال پاکستان کا خون چوسا،  اکانومی ٹھیک چل رہی لیکن بیشتر پالیسیاں ٹھیک نہیں۔ یونائٹیڈ بزنسمین گروپ ایس ایم تنویر نے کہا کہ گزشتہ سال زراعت میں گروتھ 6.6 فیصد آئی، آج زراعت تنزلی کا شکار ہو رہی ہے، حکومت ہوش کے ناخن لے ۔ توانائی قیمتوں کی وجہ سے صنعتیں بند ہو رہی ہیں اور سرمایہ بیرون ملک منتقل ہو رہا ہے۔,Business
186,100 روپے مالیت کے پرائز بانڈ رکھنے والوں کیلیے اہم خبر,https://urdu.arynews.tv/rs-100-prize-bonds-important-news/,100 روپے مالیت کے پرائز بانڈ رکھنے والے افراد کے لیے بڑی خوشخبری ہے کہ خوش نصیب جلد لکھ پتی بن سکتے ہیں۔ پاکستان میں شہری پرائز بانڈز کو سرمایہ کاری کے لیے ترجیح دیتے ہیں جس کی وجہ ان کی بنیادی رقم محفوظ رہنے کے ساتھ ہر تین ماہ بعد انعام ملنے کے امکانات سے ان کی سرمایہ کاری بڑھنے کا امکان ہوتا ہے۔ حکومت پاکستان کی جانب سے متعدد مالیت کے انعامی بانڈز متعارف کرائے گئے ہیں۔ ان میں 100، 750، 1500، 7500، 15000 مالیت کے پرائز بانڈز ہیں۔ نیشنل سیونگ ڈویژن نے 100 روپے مالیت کے پرائز بانڈز کی قرعہ اندازی کی تاریخ کا اعلان کر دیا ہے جو رواں ماہ جمعہ 15 نومبر کو ملتان میں ہوگی۔ اس مالیت کے پرائز بانڈ کا سب سے بڑا انعام 7 لاکھ روپے ہے۔ دوسرے انعام کی مالیت 2 لاکھ جب کہ عمومی انعام کی رقم ایک ہزار روپے ہے۔ واضح رہے کہ سینٹرل ڈائریکٹوریٹ آف نیشنل سیونگز نے 60 کی دہائی سے پرائز بانڈ اسکیم متعارف کروائی اور مرکزی بینک اس کے منیجر کے طور پر فرائض انجام دیتے ہیں۔ تین ماہ کے وقفے کے ساتھ نیشنل سیونگز قرعہ اندازی منعقد کرتا ہے اور جیتنے والے خوش نصیبوں کے نمبرز کا اعلان کیا جاتا ہے۔ پرائز بانڈ سے انعامی رقم حاصل کرنے کا آسان طریقہ اس اسکیم کا مقصد فنڈز اکٹھا کرنا تھا اور عام آدمی کے لیے کسی نقصان کے بغیر فنڈز رکھنے کا یہ بہترین طریقہ ہے۔,Business
187,آئی ایم ایف کی جانب سے اہداف نظرثانی مسترد کرنیکی خبر بےبنیاد ہے، ایف بی آر,https://urdu.arynews.tv/fbr-news-imf-rejecting-target-revision-baseless/,اسلام آباد: ایف بی آر نے آئی ایم ایف کی جانب سے اہداف نظرثانی درخواست مسترد کیے جانے کی خبروں کی سختی سے تردید کی ہے۔ تفصیلات کے مطابق فیڈرل بورڈ آف ریونیو نے وضاحت دیتے ہوئے کہا کہ آئی ایم ایف کی جانب سے اہداف نظرثانی مسترد کرنے کی خبر بےبنیاد ہے، اہداف نظرثانی سے متعلق آئی ایم ایف سے کوئی ملاقات نہیں کی گئی۔ ایف بی آر نے بتایا کہ نہ ہی اہداف میں نظرثانی کا موضوع کبھی ایجنڈے پر رہا ہے، آئی ایم ایف کے ساتھ اہداف پر نظرثانی پر بات نہیں کی گئی۔ ایف بی آر نے ویب سائٹ پر جاری پریس ریلیز میں بتایا کہ افسوس کی بات ہے الیکٹرانک میڈیا  کے کچھ چینلز نے یکسر ایک من گھڑت، بے بنیاد اور جھوٹی خبر نشر کی ہے جس میں کہا گیا ہے کہ آئی ایم ایف نے اہداف میں نظر ثانی کے لیے ایف بی آر کی درخواست مسترد کر دی ہے۔ ایف بی آر نے کہا کہ اس بات کی سختی سے تردید  کی جاتی ہے کہ اس موضوع پر آئی ایم ایف کے ساتھ کوئی ملاقات کی گئی ہے۔ یہ بات بھی ایک حقیقت ہے کہ آئی ایم ایف کے ساتھ کسی بھی اجلاس، چاہے وہ ورچوئل ہو یا دیگر، یہ موضوع ایجنڈے کا حصہ نہیں رہا ہے۔ لہذا، ایف بی آر نہ صرف اس خبر کو مسترد کرتا ہے بلکہ قومی ذرائع ابلاغ  سے درخواست کرتا ہے کہ وہ ایسی جھوٹی خبروں سے گریز کرے جو ہمارے قومی مفادات پر منفی اثر ڈال سکتی ہیں۔,Business
188,سعودی عرب میں سونے کی قیمت میں استحکام,https://urdu.arynews.tv/saudi-arabia-gold-rates-today-02-november-2024/,"سعودی عرب میں ہفتہ 2 نومبر کو 24 قیراط سونے کی فی تولہ قیمت برقرار ہے، فی تولہ 3,849 سعودی ریال میں صارفین کے لیے دستیاب ہے۔ مملکت میں 10 گرام 24 قیراط سونے کی قیمت 3,303 سعودی ریال کے حساب سے بنا  کسی ردوبدول کے برقرار ہے، اس کے علاوہ ایک اونس سونے کی قمیت 10،274 سعودی ریال ہے۔ سعودی عرب سمیت دنیا بھر میں سونے کی قیمت مسلسل بدلتی رہتی ہے، صارف کو اس پوسٹ میں کچھ فرق محسوس ہوسکتا ہے کیونکہ قیمتیں 02 نومبر 2024 کو صبح کے اوقات میں اپ ڈیٹ کی گئی تھیں۔ دریں اثنا پاکستان جیمز اینڈ جیولر ایسوسی ایشن کے مطابق یک نومبر کو ملک میں سونے کی فی تولہ قیمت میں 2500 روپے کی کمی واقع ہوئی تھبی، جس کے بعد سونا 2 لاکھ 84 ہزار 700 روپے فی تولہ ہوگیا تھا۔ اسی طرح 10گرام سونےکی قیمت میں 2144 روپے کی کمی ریکارڈ کی گئی اور سونا 2 لاکھ 44 ہزار 84 کا ہوگیا تھا جبکہ چاندی کی فی تولہ قیمت 20 روپے کمی کے بعد 3430 روپے ہوگئی تھی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔",Business
189,بچت اسکیموں سے منافع حاصل کرنے والوں کے لیے اہم خبر,https://urdu.arynews.tv/defence-savings-certificates-profit-from-nov-2024/,"وفاقی حکومت نے کئی دہائیوں قبل ڈیفنس سیونگ سرٹیفکٹس (ڈی ایس سی) اسکیم متعارف کروائی تھی جس کا مقصد طویل مدتی سرمایہ کاروں کو ان کی مالی ضروریات پوری کرنے میں مدد فراہم کرنا تھا۔ قومی بچت بینک یا نیشنل سیونگز دس سال تک کا میچورٹی پلان پیش کرتا ہے تاکہ سرمایہ کار اپنی بچت پر زیادہ سے زیادہ منافع حاصل کرسکیں۔ ڈی ایس سی میں کون سرمایہ کاری کر سکتا ہے؟ پاکستانی شہری اور بیرون ملک مقیم پاکستانی دونوں ہی ڈیفنس سیونگ سرٹیفکیٹس میں سرمایہ کاری کر سکتے ہیں۔ ان سرٹیفکیٹس کی میچورٹی مدت 10 سال ہے اور یہ 500 روپے، 1,000 روپے، 5,000 روپے، 10,000 روپے، 50,000 روپے، 100,000 روپے، 500,000 روپے اور 1,000،000 روپے کی مالیت میں آتے ہیں۔ نومبر 2024 میں ڈیفنس سیونگز سرٹیفکیٹس کا منافع نومبر 2024 سے ڈیفنس سیونگ سرٹیفکیٹس کے منافع کی شرح 12.51 فیصد مقرر کی گئی ہے اس سے قبل یہ شرح 13.57 فیصد تھی۔ ایک لاکھ روپے کی سرمایہ کاری پر 10 سال کی میچورٹی تک ہر سال مکمل ہونے پر منافع درج ذیل ہے۔ ٹیکس اور زکوٰۃ کی کٹوتی اسٹیٹ بینک آف پاکستان کی پالیسی کے مطابق منافع پر ٹیکس اور زکوٰۃ کٹوتی کی جاتی ہے جبکہ فائلرز کے لیے ود ہولڈنگ ٹیکس 15 فیصد جبکہ نان فیلڈرز کے لیے 30 فیصد مقرر کیا گیا ہے۔",Business
190,سعودی عرب میں آج سونے کی قیمت کیا ہے؟,https://urdu.arynews.tv/gold-rates-in-saudi-arabia-01-november-2024/,"سعودی عرب میں جمعہ یکم نومبر کو فی تولہ 24 قیراط سونے کی قیمت کم ہو کر 3,849 سعودی ریال (SAR) پر آگئی۔ اسی طرح 10 گرام 24 قیراط سونا مملکت میں 3,303 SAR میں فروخت ہو رہا ہے۔ سعودی عرب سمیت دنیا بھر میں سونے کی قیمت مسلسل بدلتی رہتی ہے اور اس پوسٹ میں کچھ فرق ہو گا کیونکہ قیمتیں 01 نومبر 2024 کو صبح 10:30 بجے اپ ڈیٹ کی گئی تھیں۔ پاکستان جیمز اینڈ جیولر ایسوسی ایشن نے بتایا کہ ملک میں سونے کی فی تولہ قیمت میں 2500 روپے کی کمی ہوئی، جس کے بعد سونا 2 لاکھ 84 ہزار 700 روپے فی تولہ ہوگیا۔ اسی طرح 10گرام سونےکی قیمت میں 2144 روپے کی کمی ریکارڈ کی گئی اور سونا 2 لاکھ 44 ہزار 84 کا ہوگیا جبکہ چاندی کی فی تولہ قیمت 20 روپے کمی کے بعد 3430 روپے ہوگئی عالمی مارکیٹ میں سونا 25 ڈالرز کی کمی سے 2752 ڈالر فی اونس کی سطح پر آگیا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔",Business
191,کراچی چیمبر آف کامرس اینڈ انڈسٹری کا شرح سود میں نمایاں کمی کا مطالبہ,https://urdu.arynews.tv/kcci-monetary-policy-1-november-2024/,صدر کراچی چیمبر آف کامرس اینڈ انڈسٹری جاوید بلوانی نے ستمبر 2024 میں افراط زر میں نمایاں کمی کے ساتھ 6.9 فیصد کی سطح پر آنے پر اسٹیٹ بینک آف پاکستان کو آئندہ مانیٹری پالیسی کمیٹی میں پالیسی ریٹ میں کم از کم 300 سے 500 بیسس پوائنٹس کی کمی کا مشورہ دے دیا۔ جاوید بلوانی نے گزشتہ تین اجلاسوں میں پالیسی ریٹ کو بتدریج 22 فیصد سے کم کر کے 17.5 فیصد کرنے پر اسٹیٹ بینک کے اقدام کو سراہتے ہوئے کہا کہ ستمبر میں مسلسل دوسرے ماہ مہنگائی میں سنگل ڈیجٹ تک کمی دیکھنے میں آئی لہٰذا مرکزی بینک کو اب پالیسی ریٹ کو مزید جارحانہ انداز میں کم کرنا چاہیے۔ انہوں نے کہا کہ افراط زر اب قابو میں ہے اور اشیاء کی قیمتوں میں استحکام کے ساتھ کم از کم 300 سے 500 بیسس پوائنٹس کی پالیسی ریٹ میں کمی کاروبار پر دباؤ کو کم کرنے اور معاشی سرگرمیوں کو تیز کرنے کے لیے بہت ضروری ہے، نیز کم شرح سود بڑے پیمانے پر مینوفیکچرنگ میں ترقی کو تقویت بخشے گی جس میں حالیہ مہینوں میں مسلسل کمی دیکھی گئی ہے۔ ان کا کہنا تھا کہ اکتوبر 2021 میں جب مہنگائی کی شرح 9.2 فیصد تھی اُس وقت ملک میں پالیسی ریٹ صرف 7.25 فیصد تھا لہٰذا کراچی چیمبر کا شرح سود میں جارحانہ انداز میں کمی کا مطالبہ بالکل جائز ہے کیونکہ اب مہنگائی کی شرح اور زیادہ کم ہو چکی ہے ایسے حالات میں پالیسی ریٹ کو فوری طور پر سنگل ڈیجٹ پر لانا چاہیے۔ جاوید بلوانی نے کہا کہ پاکستان میں بڑے پیمانے پر مینوفیکچرنگ انڈیکس (ایل ایس ایم آئی) جنوری 2024 کے مقابلے میں جولائی 2024 کے دوران 19.2 فیصد کم ہوا جس سے نجی شعبے کو درپیش چیلنجز کی نشاندہی ہوتی ہے جس کی وجہ زیادہ شرح سود، قرضوں تک کم رسائی اور بہت زیادہ زرِ ضمانت کی شرائط ہیں۔ عالمی بینک کے مطابق پاکستان میں زرِ ضمانت کی مالیت قرضوں کا اوسطاً 153 فیصد سے زیادہ ہے جس نے نجی شعبے کی فنانسنگ کو مزید محدود کر دیا گیا ہے۔ انہوں نے ورلڈ بینک کے تازہ ترین دستیاب اعداد و شمار کا حوالہ دیتے ہوئے بتایا کہ پاکستان میں نجی شعبے کا قرضہ ابھرتی ہوئی مارکیٹوں میں کم ترین سطح پر آگیا ہے جو کہ 2023 تک جی ڈی پی کا صرف 12.0 فیصد تھا جبکہ بھارت کے نجی شعبے کو قرضے جی ڈی پی کا 50.1 فیصد، ترکی 50.3 فیصد اور بنگلہ دیش میں 37.6 فیصد ہے۔ سرکاری اور نجی شعبے کے قرضوں کے درمیان بڑھتا ہوا فرق تشویش کا باعث ہے کیونکہ حکومت اور پبلک سیکٹر ادارے مجموعی طور پر 79.7 فیصد قرضے جذب کررہے ہیں جس کی وجہ سے نجی شعبہ بہت پیچھے رہ گیا ہے۔ ستمبر 2024 تک مجموعی قرضوں میں نجی شعبے کا حصہ کم ہو کر محض 20.3 فیصد رہ گیا جو مارچ 2022 میں 29 فیصد تھا جب پاکستان میں پالیسی کی شرح زیادہ سازگار تھی۔ انہوں نے بنگلہ دیش کا حوالہ دیتے ہوئے مزید کہا کہ وہاں مالی سال 2024 کے دوران سرکاری شعبے نے مجموعی قرض کا صرف 22.4 فیصد حاصل کیا جس سے ان کے نجی شعبے کو پنپنے کا موقع ملا۔ صدر کراچی چیمبر آف کامرس اینڈ انڈسٹری نے کہا کہ اسٹیٹ بینک نے مہنگائی پر تو کامیابی سے قابو پالیا ہے تاہم اس کی سخت مانیٹری پالیسی غیر متوازن قرضوں کا ماحول پیدا کر رہی ہے جو طویل مدتی ترقی کے امکانات کو متاثر کر سکتی ہے، مالی خسارے کو پورا کرنے کے لیے بلند شرح سود پر ملکی قرضوں پر انحصار بھی پاکستان کے ڈومیسٹک قرضوں میں اضافے کا سبب بنا ہے، مالی سال 2024 کے دوران حد سے زیادہ پالیسی ریٹ کی وجہ ملکی قرضوں پر مارک اپ 4.8 کھرب سے بڑھ کر 7.2 کھرب تک جا پہنچا جو 50.4 فیصد کے اضافے کو ظاہر کرتا ہے۔,Business
192,پی ایس او کا مالی بحران برقرار، مجموعی واجبات 800 ارب ہوگئے,https://urdu.arynews.tv/pso-financial-crisis/,اسلام آباد: پی ایس او کا مالی بحران برقرار ہے اور اس کے مجموعی واجبات 800 ارب روپے ہوگئے ہیں۔ اے آر وائی نیوز کے مطابق گردشی قرضوں کا بحران پی ایس او کے منافع کو نمایاں طور پر متاثر کررہا ہے، سب سے زیادہ درآمدی ایل این جی کے واجبات سوئی ناردرن گیس پر ہیں۔ ذرائع کا کہنا ہے کہ پی ایس او کے حبکو پر بھی 14 ارب 80 کروڑ روپے کے واجبات ہیں، درآمدی ایل این جی کے واجبات 515 ارب روپے ہوگئے ہیں۔ پی ایس او ذرائع کا کہنا ہے کہ سوئی ناردرن گیس کمپنی نے 515 ارب 28 کروڑ روپے ادا کرنے ہیں، توانائی سیکٹر نے پی ایس او کو 189 ارب روپے ادا کرنے ہیں۔ پی آئی اے نے پی ایس او کو 29 ارب 25 کروڑ روپے ادا کرنے ہیں، ایکسچینج ریٹ کے فرق کی مد میں واجبات 57 ارب 31 کروڑ ہوچکے ہیں۔ پی ایس او ذرائع کا کہنا ہے کہ مقامی ریفائنریز، درآمدی پیٹرولیم مصنوعات کی مد میں ادائیگی بھی کی جانی ہیں، پی ایس او نے متعلقہ وزارتوں سے 50 ارب واجبات کی رقم مانگ لی ہے۔,Business
193,ملک میں سونے کی قیمت میں اچانک بڑی کمی، فی تولہ کتنے کا ہوگیا,https://urdu.arynews.tv/gold-rate-in-pakistan-today-1-nov-2024/,کراچی : پاکستان میں سونے کی قیمت بلند ترین سطح پر پہنچنے کے بعد اچانک نیچے آگئی، آج فی تولہ قیمت میں بڑی کمی ہوئی۔ تفصیلات کے مطابق عالمی اور مقامی منڈیوں میں سونے کی قیمتوں میں اضافے کے بعد اچانک کمی ریکارڈ کی گئی، گذشتہ دونوں سونا بلند ترین سطح پر پہنچ گیا تھا۔ پاکستان جیمز اینڈ جیولر ایسوسی ایشن نے بتایا کہ ملک میں سونے کی فی تولہ قیمت میں 2500 روپے کی کمی ہوئی، جس کے بعد سونا 2 لاکھ 84 ہزار 700 روپے فی تولہ ہوگیا۔ اسی طرح 10گرام سونےکی قیمت میں 2144 روپے کی کمی ریکارڈ کی گئی اور سونا 2 لاکھ 44 ہزار 84 کا ہوگیا جبکہ چاندی کی فی تولہ قیمت 20 روپے کمی کے بعد 3430 روپے ہوگئی عالمی مارکیٹ میں سونا 25 ڈالرز کی کمی سے 2752 ڈالر فی اونس کی سطح پر آگیا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔ پاکستان میں آج ڈالر اور دیگر کرنسیوں کی قیمت,Business
194,انکم ٹیکس گوشوارے جمع کرانے والے ہوجائیں ہوشیار! ایف بی آر نے اہم فیصلہ کرلیا,https://urdu.arynews.tv/fbr-decided-to-investigate-tax-returns/,لاہور : فیڈرل بورڈ آف ریونیو (ایف بی آر) نے ٹیکس گوشوارے جمع کرانے والوں کے حوالے سے اہم فیصلہ کرلیا۔ تفصیلات کے مطابق فیڈرل بورڈ آف ریونیو (ایف بی آر) نے ٹیکس گوشواروں کی چھان بین کا فیصلہ کرلیا۔ ذرائع نے بتایا کہ ایسے افراد کے گوشواروں کی چھان بین ہوگی جن کی آمدن و اخراجات کا ڈیٹا میچنگ نہیں، ایسے ٹیکس گزاروں کی جانب سے صفرٹیکس دیا گیا۔ ذرائع ایف بی آر کا کہنا تھا کہ فہرست میں شامل بیشتر افرادجائیداد ،گاڑیوں اور شاہانہ رہن سہن کے مالک ہیں۔ خیال رہے انکم ٹیکس گوشوارے جمع کرانے کا وقت ختم ہوگیا ہے ، ایف بی آر نے اکتیس اکتوبر رات بارہ بجے تک گوشوارے جمع کرانے کا وقت دیا تھا۔ ایف بی آر حکام نے بتایا پچاس لاکھ دس ہزار سے زائد گوشوارے جمع ہوچکے اور سوا ارب سےزائد کی رقم جمع ہوئی۔ گوشوارے جمع نہ کرانے والوں کو نان فائلر یا لیٹ فائلرقراردیا جائے گا جبکہ ان کے گاڑی اور پراپرٹی خریدنے پر دگنا ٹیکس لگے گا۔ گوشوارے جمع نہ کرانے والوں کے بیرون ملک جانےپرپابندی ہوگی ساتھ ہی موبائل فون سم بلاک،بجلی اور گیس کنکشن منقطع کئے جائیں گے ۔ ایف بی آر کو اکتوبرمیں ٹیکس ریونیومیں تقریباً سو ارب کے شارٹ فال کا سامنا ہے ، ذرائع کا کہنا ہے اکتوبر میں آٹھ سو اسی ارب روپے ٹیکس جمع کیا گیا جبکہ ہدف نو سو اسی ارب روپےمقررتھا، جس کے بعد رواں مالی سال ٹیکس شارٹ فال ایک سو اکیانوےارب روپے تک پہنچ جائے گا۔,Business
195,ایف بی آر کا 32 ارب کے سیلز ٹیکس ریفنڈ کرنے کا فیصلہ,https://urdu.arynews.tv/fbrs-decision-refund-sales-tax-32-billion/,اسلام آباد: فیڈرل بورڈ آف ریونیو نے کہا ہے کہ ایکسپورٹرز کو یکم نومبر کو تقریباً 32 ارب کے سیلز ٹیکس ریفنڈ جاری کیے جائیں گے۔ تفصیلات کے مطابق ایف بی آر کا کہنا ہے کہ یکم نومبر کو سیلز ٹیکس ریفنڈ کا عمل ہوگا، ایکسپورٹرز کو تقریباً 32 ارب ریفنڈ ہونگے، ریفنڈ سیلز ٹیکس کے ان ریفنڈ پیمنٹ آرڈرز پر جاری کیے جائیں گے، ریفنڈ کےلیے 30 ستمبر تک فاسٹر سسٹم میں پراسس کیا جاچکا ہے۔ اس سے قبل چیئرمین ایف بی آر کی ہدایت پر ایڈوانس اسٹاک رجسٹر سسٹم لانچ کردیا گیا ہے، نئے سسٹم سے شفافیت، انکم ٹیکس اور سیلزٹیکس قوانین پر عملدرآمد کو یقینی بنایا جاسکے گا۔ ایف بی آر کے مطابق ٹیکس ایڈمنسٹریشن میں بہتری اور محصولات  میں اضافے کیلئے نیا سسٹم متعارف کرایا گیا۔ جدید ڈیجیٹل انفرااسٹرکچر سے ایف بی آر افسران کو رجسٹرڈ افراد کے ڈیٹا تک رسائی ہو گی۔ انفارمیشن سینٹر 2.0 میں جدید مینجمنٹ انفارمیشن، رپورٹنگ سسٹم کے طور پر کام کرے گا، ٹیکس افسران تفصیلی ڈیٹا کا درست تخمینہ لگا کر ٹیکس چوری کو کم کر سکیں گے۔ نئے سسٹم سے  ٹیکس کے معاملات کی جامع نگرانی کی صلاحیت میں اضافہ ہوگا۔ اسٹاک رجسٹر سسٹم کی بدولت قوانین پر عملدرآمد، کمپلائنس رپورٹس میں آسانی ہو گی، نئے سسٹم سے ڈیٹا کی تیزترین دستیابی ممکن ہو سکے گی۔ ایف بی آر کا کہنا ہے کہ یہ اقدام محصولات جمع کرنے کی کوششوں میں اہم پیشرفت کی حیثیت رکھتا ہے مرکزی، شفاف ڈیٹا ایکو سسٹم کے ذریعے ٹیکس قوانین کی پیروی یقینی بنائی جاسکے گی۔,Business
196,حکومت نے پیٹرول کی قیمت میں‌ اضافہ کردیا,https://urdu.arynews.tv/petrol-price-increase-in-pakistan-2/,حکومت کی جانب سے پیٹرولیم مصنوعات کی قیمتوں میں اضافہ کردیا گیا ہے۔ اے آر وائی نیوز کے مطابق حکومت کی جانب سے پیٹرول کی قیمت میں ایک روپے 35 پیسے فی لیٹر کا اضافہ کیا گیا ہے جبکہ ہائی اسپیڈ ڈیزل کی قیمت میں 3 روپے 85 پیسے فی لیٹر بڑھائی گئی ہے۔ اضافے کے بعد پیٹرول کی نئی قیمت 248 روپے 38 پیسے فی لیٹر ہوگئی ہے جبکہ ہائی اسپیڈ ڈیزل کی نئی قیمت 255 روپے 14 پیسے فی لیٹر مقرر ہوگئی۔ لائٹ ڈیزل کی قیمت 2 روپے 61 پیسے فی لیٹر کم کی گئی ہے، لائٹ ڈیزل کی نئی قیمت 147 روپے 51 پیسے فی لیٹر ہوگی۔ مٹی کا تیل ایک روپے 48 پیسے فی لیٹر سستا کیا گیا ہے جس کے بعد مٹی کے تیل کی نئی قیمت 161 روپے 54 پیسے فی لیٹر ہوگی۔ پیٹرول مصنوعات کی نئی قیمتوں کا اطلاق رات 12 بجے سے ہوگا۔ واضح رہے کہ حکومت کی جانب سے ہر 15 روز میں پیٹرولیم مصنوعات کی قیمتوں میں ردوبدل کیا جاتا ہے، یہ قیمتیں 15 نومبر 2024 تک نافذ العمل ہوں گی۔,Business
197,’’پی آئی اے کی نجکاری نہ ہوئی تو ایک سال میں مزید 100 ارب کا خسارہ ہوگا‘‘,https://urdu.arynews.tv/pia-if-not-privatized-100-billion-loss-one-year/,عوام پاکستان پارٹی کے جنرل سیکریٹری مفتاح اسماعیل نے کہا ہے کہ پی آئی اے کی نجکاری نہ ہوئی تو ایک سال میں مزید 100 ارب کا خسارہ ہوگا۔ اے آر وائی سے گفتگو کرتے ہوئے ملک کے سابق وزیر خزانہ مفتاح اسماعیل نے کہا کہ پاکستان انٹرنیشنل ایئرلائن کی نجکاری میں حکومت کو بڑی کامیابی نہیں ملی، پی آئی اے کی نجکاری نہ ہوئی تو 100 ارب روپے کے خسارے کا کون ذمہ دار ہوگا۔ انھوں نے کہا کہ حکومت کوپی آئی اے کی ریفرنس پرائس کوحقیقت سےقریب رکھناچاہیے، پی آئی اے کی نجکاری نہ ہوئی تو 400 دنوں کی محنت ضائع ہوجائے گی۔ مفتاح اسماعیل نے کہا کہ نگراں حکومت نے پی آئی اے کی نجکاری کے لیے بہت محنت کی تھی، قوم پی آئی اے کی نجکاری میں ایک دن کی تاخیر کی متحمل نہیں ہوسکتی۔ خیال رہے کہ آج قومی ایئر لائن کی نجکاری کیلیے وفاقی حکومت کو 85 ارب کی جگہ صرف ایک بڈر کی طرف سے 10 ارب روپے کی بولی موصول ہوئی ہے۔ حکومت نے پی آئی اے کی نجکاری کیلیے کم از کم قیمت 85 ارب روپے مقرر کی تھی جبکہ بولی کیلیے 6 گروپوں میں سے صرف بلیو ورلڈ کنسورشیم نے کاغذات جمع کروائے۔ حکومت نے مزید 30 منٹ کی مہلت بھی دی لیکن بلیو ورلڈ کنسورشیم نے بولی کیلیے 10 ارب روپے سے زیادہ کا ریٹ نہیں دیا۔,Business
198,ایف بی آر نے محصولات میں اضافے کیلیے اہم اقدام اٹھا لیا,https://urdu.arynews.tv/fbr-launches-advance-stock-register-system/,چیئرمین فیڈرل بورڈ آف ریونیو (ایف بی آر) کی ہدایت اور ادارے کی ڈیجیٹائزیشن کی کوششوں کے تسلسل میں ٹیکس ایڈمنسٹریشن کو بہتر بنانے اور محصولات میں اضافہ کرنے کے لئے ایف بی آر نے انفارمیشن سنٹر 2.0 پلیٹ فارم سے ایڈوانس اسٹاک رجسٹر سسٹم لانچ کر دیا ہے۔ یہ جدید ڈیجیٹل انفراسٹریکچر ٹیکس افسران کو رئیل ٹائم میں رجسٹرڈ افراد کے ڈیٹا تک مکمل رسائی فراہم کرتا ہے جس سے شفافیت بڑھے گی اور انکم ٹیکس اور سیلز ٹیکس قوانین پر عمل درآمد کو یقینی بنایا جا سکے گا۔ انفارمیشن سنٹر 2.0 میں دستیاب اسٹاک رجسٹر ایک جدید مینجمنٹ انفارمیشن اور رپورٹنگ سسٹم کے طور پر کام کرے گا جس سے ٹیکس افسران آسانی سے تفصیلی اسٹاک ڈیٹا حاصل کر سکیں گے تاکہ ٹیکس کا درست تخمینہ لگا کر ٹیکس چوری کے خطرات کو کم کیا جا سکے۔ اس سسٹم کے تحت ٹیکس دہندگان کی پروفائلز کو یکجا کردیا گیا ہے جس میں انکم ٹیکس اور سیلز ٹیکس کے جمع کرائے گئے گوشواروں کی تاریخ، خلاصے اور مجاز نمائندوں کی پروفائلز بھی شامل ہوں گے۔ اس مربوط رسائی سے ٹیکس اور ڈیکلیریشن کا موازنہ ہو سکے گا جس سے جامع نگرانی کی صلاحیت میں اضافہ ہوگا۔ اس سسٹم سے اسٹاک کی نقل وحمل مثلاً مقدار، قیمتیں اور لین دین کی تاریخیں تفصیلی طور پر ریکارڈ کرنے میں مدد ملے گی جس سے ٹیکس افسران کو قوانین پر عمل درآمد کرانے اور درست اسٹاک اور کمپلائنس رپورٹس مرتب کرنے میں آسانی ہوگی۔ انفارمیشن سنٹر 2.0 پورٹل سے ایف بی آر کی صلاحیت میں اضافہ ہوگا جس سے قومی معیشت کو تقویت ملے گی۔ یہ پلیٹ فارم مختلف ڈیٹا سٹریمز کو یکجا کرے گا جن میں سیلز ٹیکس کے ضمیمہ جات، کسٹمز کی درآمدات کی تفصیلات، ٹیکس دہندگان کی بطور ودہولڈیز اور ود ہولڈنگ ایجنٹس رپورٹس شامل ہوں گی۔ جس سے ٹیکس کی نگرانی کے لئے ایک موثر اور جامع فریم ورک قائم ہو گا۔ اس سسٹم تک رسائی IRIS پر صرف ایف بی آر کی فیلڈ فارمیشنز کے ٹیکس ا فسران کو دستیاب ہو گی۔ اس سسٹم میں جدید فلٹر اور سرچ فنکشنیلٹیز شامل ہیں جن کے ذریعے درست تخمینہ اور کمپلائنس میں مدد دینے کے لئے ڈیٹا کی تیز ترین دستیابی ممکن ہو سکے گی۔ ایف بی آر کو جدید ترین بنانے کے عزم سے ہم آہنگ یہ اقدام محصولات جمع کرنے کی کوششوں میں ایک اہم پیش رفت کی حیثیت رکھتا ہے جس سے ریونیو جنریشن میں اضافہ اور پائیدار اقتصادی ترقی کے مابین توازن قائم ہو سکے گا۔ اس سے موثر رپورٹنگ کو فروغ ملے گا، ٹیکس چوری میں کمی واقع ہوگی اور کاروباری لینڈسکیپ میں فنانشل مینجمنٹ مضبوط ہوگی جس سے ایک مرکزی اور شفاف ڈیٹا ایکو سسٹم کے ذریعے ٹیکس قوانین کی پیروی یقینی بنائی جا سکے گی۔,Business
199,سعودی عرب میں سونے کی قیمت میں اضافہ,https://urdu.arynews.tv/gold-rates-in-saudi-arabia-today-31-october-2024/,عالمی مارکیٹ میں سونے کی قیمت میں کمی کے باوجود سعودی عرب میں اضافہ ہوگیا۔ سعودی عرب میں 24 قیراط سونے کی فی تولہ قیمت بڑھ کر 3 ہزار 883 سعودی ریال ہوگئی جبکہ دس گرام سونے کا بھاؤ 3 ہزار 333 ریال رہا۔ مملکت میں فی اونس سونے کی قیمت 10 ہزار 336 ریال ہے۔ سعودی عرب سمیت دنیا بھر میں سونے کی قیمت مسلسل بدلتی رہتی ہے اور اس پوسٹ میں کچھ فرق ہوگا کیونکہ قیمتیں آج صبح 10 بجکر 9 منٹ کی ہیں۔ دوسری جانب پاکستان میں فی تولہ سونے کی قیمت 700 روپے کمی کے بعد 2 لاکھ 87 ہزار 200 روپے ہوگئی۔ اسی طرح 10 گرام سونے کی قیمت 600 روپے کمی سے 2 لاکھ 46 ہزار 228 روپے رہی۔ Currency Rates in Pakistan Today- پاکستان میں آج ڈالر کی قیمت عالمی مارکیٹ میں سونے کی قیمت میں کمی کا رجحان رہا، سونا 7 ڈالر کم ہوکر 2777 ڈالر فی اونس ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
200,ایک ہفتے میں اسٹیٹ بینک کے ذخائر میں کروڑوں ڈالرز کا اضافہ,https://urdu.arynews.tv/state-bank-reserves-millions-dollars-increase-one-week/,کراچی: اسٹیٹ بینک آف پاکستان نے جاری بیان میں بتایا ہے کہ ایک ہفتے کے دوران اسٹیٹ بینک کے ذخائر میں 11 کروڑ ڈالرز سے زائد کا اضافہ ہوا ہے۔ زرمبادلہ کے ذخائر کے حوالے سے اسٹیٹ بینک  نے جو تفصیلات جاری کی ہیں اس کے مطابق  ایک ہفتے میں پاکستان کے مرکزی بینک کے ذخائر میں 11 کروڑ 60 لاکھ ڈالرز کا اضافہ ہوگیا ہے۔ اسٹیٹ بینک کے ذخائر بڑھ کر 11 ارب 15 کروڑ ڈالرز پر پہنچ گئے ہیں،  اسٹیٹ بینک کے پاس 2 ماہ کے درآمدی بل کے برابر ذخائر ہوگئے۔ کمرشل بینکوں کے ذخائر میں کمی دیکھنے میں آئی ہے جو 8.38 کروڑ ڈالرز کم ہوئے، جس کے بعد کمرشل بینکوں کے ذخائر 4.89 ارب ڈالرز رہ گئے۔ اسٹیٹ بینک نے بتایا کہ ملکی مجموعی زرمبادلے میں 25 اکتوبر کو ختم ہونے والے ہفتے میں 3.19 کروڑ ڈالرز کا اضافہ ہوا، ملکی زرمبادلہ کے ذخائر بڑھ کر 16.04 ارب ڈالرز ہوگئے ہیں۔ کچھ عرصہ پہلے اپنے ایک بیان میں گورنر اسٹیٹ بینک کا کہنا تھا کہ عالمی معیشت دن بہ دن تبدیل ہوتی جا رہی ہے اور بینکنگ سیکٹر میں بھی تبدیلیاں ہو رہی ہیں۔ ان کا کہنا تھا کہ پاکستان کا بینکنگ سیکٹر بہتری کی جانب گامزن ہے، ایس ایم ای فنانسنگ کی جانب ہماری خاص توجہ ہے اور اگلے سال تک کئی بینکس ڈیجیٹل بینکنگ شروع کر دیں گے۔,Business
201,ملک بھر میں آج چاندی کا ریٹ کیا رہا؟,https://urdu.arynews.tv/silver-rate-today-pakistan-31-oct-2024/,"پاکستان میں چاندی کی قیمت بین الاقوامی مارکیٹ میں چاندی کی مانگ و رسد، ڈالر کی قیمت، مہنگائی، عوامی مانگ اور سرکاری پالیسیوں جیسے مختلف عوامل پر منحصر ہوتی ہے۔ ساڑھے باون تولہ چاندی کی قیمت کا تعین اس لیے اہم ہے کہ تاریخی طور پر یہ ایک معیاری وزن سمجھا جاتا ہے اور زیادہ تر چاندی کے زیورات اسی وزن اور مخصوص معیار کے تحت تیار کیے جاتے ہیں، پاکستان کے مختلف شہروں میں چاندی کی قیمت میں تھوڑا سا اتار چڑھاؤ پایا جاسکتا ہے۔ ملک میں مقامی کرنسی کے حساب سے روزانہ چاندی کی قیمت اپ ڈیٹ ہوتی ہے، فی گرام چاندی، دس گرام چاندی اور فی تولہ چاندی کی قیمت آج ملک میں کیا رہی اس حوالے سے ذیل میں قیمتوں کی تفصیلات بتائی گئی ہی۔ کراچی، لاہور اور اسلام آباد میں 10 گرامی چاندی کی قیمت 3,030 روپے رہی جبکہ ان شہروں میں ایک تولہ چاندی کی قیمت 3,531 روپے ریکارڈ کی گئی۔ اسی طرح راولپنڈی، پشاور اور کوئٹہ میں بھی چاندی کے نرخ یکساں رہے، ان شہروں میں 10 گرامی چاندی کی قیمت 3,030 روپے رہی جبکہ ایک تولہ چاندی کی قیمت 3,531 روپے رہی۔ پاکستان میں چاندی کو صرف زیورات کے طور پر ہی نہیں بلکہ ایک محفوظ سرمایہ کاری کے طور پر بھی دیکھا جاتا ہے۔ یہاں چاندی کی سرمایہ کاری کے بارے میں کچھ اہم باتیں جاننا ضروری ہے: مہنگائی کے خلاف ایک ہیج:چاندی کو اکثر مہنگائی کے خلاف ایک ہیج سمجھا جاتا ہے۔ جب مہنگائی بڑھتی ہے تو چاندی کی قیمت میں بھی اضافہ ہونے کا امکان ہوتا ہے۔ طویل مدتی سرمایہ کاری:چاندی میں سرمایہ کاری کو طویل مدتی سرمایہ کاری کے طور پر دیکھا جاتا ہے۔ اس کی قیمت میں مختصر مدت میں اتار چڑھاؤ آ سکتا ہے لیکن طویل مدت میں یہ ایک اچھی سرمایہ کاری ثابت ہو سکتی ہے۔ سونا کے مقابلے میں کم خطرناک:سونا کے مقابلے میں چاندی کو کم خطرناک سرمایہ کاری سمجھا جاتا ہے۔ اگرچہ سونا بھی ایک محفوظ سرمایہ کاری ہے لیکن چاندی کی قیمت میں اتار چڑھاؤ کم ہوتا ہے۔ سرمایہ کاری کے طریقے:آپ چاندی کی سرمایہ کاری مختلف طریقوں سے کر سکتے ہیں، جیسے کہ آپ چاندی کے سکے خرید کر انہیں محفوظ کر سکتے ہیں، یا بھاری زیورات بنا کر بھی اسے محفوظ کیا جاسکتا ہے۔",Business
202,نومبر کیلیے ایل پی جی کی قیمت میں اضافے کا اعلان,https://urdu.arynews.tv/new-lpg-price-for-november-2024/,اسلام آباد: آئل اینڈ گیس ریگولیٹری اتھارٹی (اوگرا) نے ماہ نومبر کیلیے ایل پی جی کی قیمت میں اضافے کا اعلان کر دیا۔ اوگرا کی جانب سے جاری نوٹیفکیشن کے مطابق ایل پی جی کا گھریلو سلنڈر 34 روپے 9 پیسے مہنگا ہو کر 254 روپے 19 پیسے فی کلو ہوگیا، اس کی نئی قیمت 2999 روپے 47 پیسے مقرر کی گئی۔ یاد رہے کہ اکتوبر کیلیے گھریلو سلنڈر کی قیمت میں 86 روپے 28 پیسے کا اضافہ اس کی نئی قیمت 2965 روپے 38 پیسے مقرر کی گئی تھی۔ جبکہ ستمبر میں فی کلو قیمت میں 7 روپے اضافہ کر کے اس کی نئی قیمت 244 روپے مقرر کی گئی تھی۔,Business
203,ملک میں سونے کی قیمت آج کیا رہی؟ ڈالر مزید مہنگا ہوگیا,https://urdu.arynews.tv/gold-and-dollar-rates-in-pakistan-31-october-2024/,کراچی: ملک بھر میں سونے کی قیمت میں معمولی کمی کا رجحان رہا جبکہ انٹر بینک میں ڈالر مزید مہنگا ہوگیا۔ آل پاکستان جیمز اینڈ جیولرز ایسوسی ایشن کے مطابق ملک بھرمیں فی تولہ سونے کی قیمت 700 روپے کمی کے بعد 2 لاکھ 87 ہزار 200 روپے ہوگئی۔ اسی طرح 10 گرام سونے کی قیمت 600 روپے کمی سے 2 لاکھ 46 ہزار 228 روپے رہی۔ عالمی مارکیٹ میں سونے کی قیمت میں کمی کا رجحان رہا، سونا 7 ڈالر کم ہوکر 2777 ڈالر فی اونس ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔ Currency Rates in Pakistan Today- پاکستان میں آج ڈالر کی قیمت ڈالر مزید مہنگا ہوگیا انٹربینک میں آج ڈالر کی قدر میں 6 پیسے کا اضافہ ہوا ہے جس کے بعد ڈالر 277 روپے 85 پیسے پر بند ہوا، گزشتہ روز انٹربینک میں ڈالر 277 روپے 79 پیسے کا رہا تھا۔ دوسری جانب اوپن مارکیٹ میں ڈالر 6 پیسے اضافے سے 278 روپے 78 پیسے رہا، اوپن مارکیٹ میں اکتوبر میں ڈالر ایک روپیہ 16 پیسے سستا ہوا ہے جبکہ انٹربینک میں رواں ماہ ڈالر 14 پیسے مہنگا ہوا ہے۔,Business
204,ایف بی آر میں ٹیکس کیلیے نیا نظام متعارف,https://urdu.arynews.tv/new-tax-system-introduced-in-fbr/,چیئرمین ایف بی آر کی ہدایت پر ایڈوانس اسٹاک رجسٹر سسٹم لانچ کر دیا گیا۔ ایف بی آر کے مطابق ٹیکس ایڈمنسٹریشن میں بہتری اور محصولات  میں اضافے کیلئے نیا سسٹم متعارف کرایا گیا۔ جدیدڈیجیٹل انفرا سٹرکچر سے ایف بی آر افسران کو رجسٹرڈ افراد کے ڈیٹا تک رسائی ہو گی۔ نئےسسٹم سے شفافیت، انکم ٹیکس اور سیلز ٹیکس قوانین پر عملدرآمد کو یقینی بنایا جا سکےگا۔ انفارمیشن سینٹر 2.0 میں جدید مینجمنٹ انفارمیشن، رپورٹنگ سسٹم کے طور پر کام کرے گا۔ ٹیکس افسران تفصیلی ڈیٹا کا درست تخمینہ لگا کر ٹیکس چوری کو کم کر سکیں گے۔ نئے سسٹم سے  ٹیکس کے معاملات کی جامع نگرانی کی صلاحیت میں اضافہ ہوگا۔ اسٹاک رجسٹر سسٹم کی بدولت قوانین پر عملدرآمد،کمپلائنس رپورٹس میں آسانی ہو گی۔ نئے سسٹم سے ڈیٹا کی تیزترین دستیابی ممکن ہو سکے گی۔ ایف بی آر کا کہن اہے کہ یہ اقدام محصولات جمع کرنے کی کوششوں میں اہم پیشرفت کی حیثیت رکھتا ہے مرکزی، شفاف ڈیٹا ایکو سسٹم کے ذریعے ٹیکس قوانین کی پیروی یقینی بنائی جا سکے گی۔,Business
205,شہری پیٹرولیم لیوی کے بوجھ تلے دب گئے,https://urdu.arynews.tv/collection-from-petroleum-levy-worth-rs261-69bn/,اسلام آباد : شہری پیٹرولیم لیوی کے بوجھ تلے دب گئے، ملکی تاریخ میں پہلی بارسب سے زیادہ لیوی کی وصول کی گئی۔ تفصیلات کے مطابق ملکی تاریخ میں پہلی بارکسی بھی مالی سال کی پہلی سہہ ماہی سب سے زیادہ لیوی کی وصولی کی گئی۔ ملکی تاریخ میں پہلی بار کسی بھی مالی سال کی پہلی سہہ ماہی سب سے زیادہ لیوی کی وصولی کی گئی۔ ذرائع نے بتایا کہ جولائی تا ستمبر2024 پیٹرولیم لیوی کی مد میں وصولی 261 ارب 69 کروڑ روپے رہی، پہلی سہہ ماہی میں سالانہ بنیادپر لیوی کی وصولی میں 39 ارب62 کروڑ روپے کا اضافہ ہوا۔ ذرائع کا کہنا تھا کہ گذشتہ سال جولائی تا ستمبر پیٹرولیم لیوی کی وصولی 222 ارب 7 کروڑ روپے تھی۔ ذرائع نے کہا کہ رواں مالی سال کے لیے پیٹرولیم لیوی کی وصولی کا ہدف 1281 ارب روپے مقرر کیا گیا ہے۔ ذرائع کے مطابق مالی سال 2023۔24 میں لیوی کی مد میں وصولی ایک ہزار 19 ارب روپے تھی جبکہ مالی سال 2022۔23 میں پیٹرولیم لیوی کی مد میں580ارب روپے وصول کئے گئے تھے۔ اس وقت فی لیٹر پیٹرول پر60 روپے لیوی وصول کی جارہی ہے اور ہائی اسپیڈ ڈیزل کے فی لیٹر پر 60 روپے کے حساب سے لیوی عائد ہے۔,Business
206,وزیراعظم کنسٹرکشن پیکیج : اپنا نیا گھر بنانے والوں کے لیے بڑی خوشخبری,https://urdu.arynews.tv/pakistan-to-introduce-pms-construction-package-in-november/,اسلام آباد: وزیراعظم کنسٹرکشن پیکیج نومبر کے پہلے ہفتے میں لانے کا امکان ہے، پیکیج میں تعمیراتی شعبے کو سہولتیں دی جائیں گی۔ تفصیلات کے مطابق تعمیراتی شعبے کے لیے وزیراعظم کنسٹرکشن پیکیج کی تیاری جاری ہے، پرائم منسٹر کنسٹرکشن پیکیج نومبر کے پہلے ہفتے میں لانے کا امکان ہے۔ ذرائع نے کہا کہ پیکیج میں ٹیکسوں کی کوئی ایمنسٹی نہیں ہوگی، پیکیج میں تعمیراتی شعبے کو سہولتیں دی جائیں گی۔ A post shared by ARY News Urdu (@urdu.arynews.tv) ذرائع نے بتایا کہ کنسٹرکشن پیکیج کےتحت کثیر المنزلہ عمارتوں کی حوصلہ افزائی کی جائے گی ، گھر کی چھت پر رہائش بنانےکی چھوٹ دی جاسکتی ہے اور دو منزلہ عمارت پر تیسری منزل بنانے کی سہولت دی جاسکتی ہے۔ ذرائع نے کہا کہ پرائم منسٹر کنسٹرکشن پیکیج میں سستےگھروں کی تعمیر کی حوصلہ افزائی ہوگی اور ساتھ ہی نقشوں کی فیس کم کرنے کی بھی تیاری ہے۔ پاکستان میں آج ڈالر اور دیگر کرنسیوں کی قیمت,Business
207,انکم ٹیکس گوشوارے جمع کرانے کا آخری دن ، تاریخ میں توسیع ہوگی یا نہیں؟ اہم خبر آگئی,https://urdu.arynews.tv/no-further-extension-in-date-of-filing-income-tax-returns/,اسلام آباد: انکم ٹیکس گوشوارے جمع کرانے کی تاریخ میں توسیع کے حوالے سے ایف بی آر حکام کا اہم بیان سامنے آگیا۔ تفصیلات کے مطابق انکم ٹیکس گوشوارے جمع کرانے کی آج آخری تاریخ ہے ، فیڈرل بورڈ آف ریونیو (ایف بی آر) حکام نے کہا ہے کہ انکم ٹیکس گوشوارے جمع کرانے کی تاریخ میں مزید توسیع نہیں ہوگی، اب تک 50 لاکھ 10 ہزار سے زائد گوشوارے جمع ہوچکے ہیں۔ حکام کا کہنا تھا کہ انکم ٹیکس گوشواروں سے 125 ارب سے زائد کی رقم جمع ہوچکی ہے، گوشوارے آج رات 12 بجے تک جمع کیے جاسکتے ہیں۔ ایف بی آر نے کہا کہ یکم نومبر سے گوشوارے جمع کرانے والے لیٹ فائلر یا نان فائلر بن جائیں گے، لیٹ فائلرز پر گاڑی اور پراپرٹی خریدنے پر دگنا ٹیکس ہوگا۔ حکام کا مزید کہنا تھا کہ ماہانہ 50 ہزار آمدن والوں کے لیے انکم ٹیکس کا گوشوارہ جمع کرانا لازمی ہے، ماہانہ 50 ہزار آمدن پر گوشوارہ جمع نہ کرانے والا نان فائلر یا لیٹ فائلر قرار دیا جائے گا۔ حکام نے بتایا کہ نان فائلرز کے بیرون ملک جانے پر پابندی عائد کی جائے گی، موبائل فون سم بلاک کی جائیں گی، ساتھ ہی بجلی اور گیس کے بل منقطع کیے جائیں گے۔,Business
208,سونے کی قیمت تاریخ کی بلند ترین سطح پر پہنچ گئی,https://urdu.arynews.tv/gold-rates-surge-in-pakistan/,پاکستان میں سونے کی قیمت تاریخ کی بلند ترین سطح پر پہنچ گئی ہے۔ آل پاکستان جیمز اینڈ جیولرز ایسوسی ایشن کے مطابق ملک میں سونے کی فی تولہ قیمت میں 2 ہزار 900 روپے کا اضافہ ہوا ہے جس کے بعد فی تولہ قیمت 2 لاکھ 87 ہزار 900 روپے ہوگئی ہے۔ اسی طرح 10 گرام سونے کی قیمت 2 ہزار 486 روپے اضافے سے 2 لاکھ 46 ہزار 828 روپے رہی۔ عالمی مارکیٹ میں بھی سونے کی قیمت میں اضافے کا رجحان رہا ہے، سونا 29 ڈالر اضافے سے 2 ہزار 784 ڈالر فی اونس رہا۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
209,ریٹرن فائل کرنے کا کل آخری دن ،  نان فائلر تاجروں کے لیے اہم خبر آگئی,https://urdu.arynews.tv/naeem-mir-warned-non-filer-traders/,کراچی : چیف کوآرڈینیٹر تاجر دوست اسکیم نعیم میر نے نان فائلر تاجروں کو خبردار کردیا اور کہا کل ریٹرن فائل کرنے کی آخری تاریخ ہے۔ تفصیلات کے مطابق چیف کوآرڈینیٹر تاجر دوست اسکیم نعیم میر نے تاجر برادری کو ویڈیو پیغام میں کہا ہے کہ نان فائلر تاجر کل تک فائلر بنیں ، کل ریٹرن فائل کرنے کی آخری تاریخ ہے جس میں توسیع کےمنتظر نہ رہیں. نعیم میر کا کہنا تھا کہ یکم نومبر سےایف بی آرنے نان فائلر تاجروں کیخلاف سخت اقدامات کرنےہیں اور ٹیکس چوروں کیخلاف منظم آپریشن ہوگا. چیف کوآرڈینیٹر تاجر دوست اسکیم نے کہا کہ ہمارا کام آپ تاجر دوستوں کو آگاہی دینا ہےنہیں چاہتے عام تاجر گمراہی کا شکار رہیں. ان کا کہنا تھا کہ ایف بی آر نان فائلر کیٹیگری کا خاتمہ کرنے والی ہے، یکم نومبر سے نان فائلرتاجروں کو کاروبار میں شدید دشواری ہوگی اور تاجروں کو مختلف مسائل کا سامنا کرنا پڑے گا۔,Business
210,اپنا گھر یا پلاٹ خریدنے والوں کے لئے بڑی خبر,https://urdu.arynews.tv/fbr-hikes-property-valuation-by-up-to-75-in-56-cities/,اسلام آباد : اپنا گھر یا پلاٹ خریدنے والوں کے لئے بڑی خبرآگئی ، ایف بی آر نےقیمتوں میں اضافہ کردیا۔ تفصیلات کے مطابق فیڈرل بورڈ آف ریونیو (ایف بی آر) نے چھپن شہروں میں غیر منقولہ جائیداد کی قیمتوں میں 75 فیصد تک اضافہ کر دیا۔ اس حوالے سے ایف بی آر نے نوٹیفیکیشن جاری کردیا، جائیداد کی قیمتوں میں اضافے کا اطلاق یکم نومبر دوہزار چوبیس سے ہوگا۔ نوٹیفیکیشن بلڈرز اور ڈیولپرز سے مشاورت کے بعد جاری کیا گیا، ڈیولپرز اور بلڈرز کے تحفظات کو مدنظر رکھ کرملک بھر میں ریٹس میں ترمیم کی گئی ہے۔ ایف بی آرنے پراپرٹی ویلیوایشن میں چودہ نئے شہر شامل ہیں تاہم ان میں اسلام آباد،راولپنڈی، کراچی اور لاہور شامل نہیں۔ اس سے قبل دوہزار اٹھارہ، ، دوہزار انیس، دوہزار اکیس اور دوہزار بائیس میں جائیداد کی سرکاری قیمتوں میں اضافہ کیا گیا تھا۔ Currency Rates in Pakistan Today- پاکستان میں آج ڈالر کی قیمت FBR کیا ہے اور املاک کی مالیت کا تعین کرنے میں اس کا کیا کردار ہے؟ FBR کا مطلب Federal Board of Revenue ہے جو پاکستان میں ٹیکس اور ڈیوٹیز وصول کرنے والی ایک سرکاری ایجنسی ہے۔ یہ ادارہ ملک بھر میں غیر منقولہ جائیدادوں کی کم از کم مالیت کی شرحیں مقرر کرتا ہے۔ ان شرحوں کا استعمال مختلف مقاصد کے لیے کیا جاتا ہے، جن میں شامل ہیں: FBR کی مالیت کی شرحیں عام طور پر مارکیٹ کے حالات میں تبدیلیوں کو مدنظر رکھتے ہوئے وقتاً فوقتاً اپ ڈیٹ کی جاتی ہیں۔ تاہم، یہ شرحیں اکثر جائیدادوں کی اصل مارکیٹ قیمت سے کم ہوتی ہیں، جس کی وجہ سے حکومت کو کم قیمت اور آمدنی میں کمی کا سامنا کرنا پڑتا ہے۔ اس مسئلے سے نمٹنے کے لیے، FBR نے حال ہی میں کئی شہروں میں جائیداد کی مالیت کی شرحیں بڑھا دی ہیں، جس کا مقصد انہیں مارکیٹ کی قیمتوں کے قریب لانے اور ٹیکس کی آمدنی میں اضافہ کرنا ہے۔,Business
211,1500 روپے والے پرائز بانڈ رکھنے والوں کے لیے خوشخبری,https://urdu.arynews.tv/1500-prize-bond-november-2024/,1500 روپے کے پرائز بانڈ رکھنے والے افراد کے لیے بڑی خوشخبری آگئی ہے۔ پاکستان شہریوں کی بڑی تعداد پرائز بانڈز میں سرمایہ کاری کرتی ہے کیونکہ اسے محفوظ تصور کیا جاتا ہے، پرائز بانڈ پر کوئی ماہانہ منافع تو فراہم نہیں کیا جاتا لیکن لوگوں کو قرعہ اندازی کے ذریعے انعامی رقم دی جاتی ہے جو باقاعدہ سے منعقد ہوتے ہیں۔ سینٹرل ڈائریکٹوریٹ آف نیشنل سیونگز نے 60 کی دہائی سے پرائز بانڈ اسکیم متعارف کروائی اور مرکزی بینک اس کے منیجر کے طور پر فرائض انجام دیتے ہیں۔ تین ماہ کے وقفے کے ساتھ نیشنل سیونگز قرعہ اندازی منعقد کرتا ہے اور جیتنے والے خوش نصیبوں کے نمبرز کا اعلان کیا جاتا ہے۔ یہ پڑھیں: بڑی مالیت کے پرائز بانڈز رکھنے والے افراد کیلئے اہم خبر اس اسکیم کا مقصد فنڈز اکٹھا کرنا تھا اور عام آدمی کے لیے کسی نقصان کے بغیر فنڈز رکھنے کا یہ بہترین طریقہ ہے۔ سال 2024 کے شیڈول کے مطابق 1500 روپے کے پرائز بانڈ کی اگلی بلیٹنگ 15 نومبر بروز جمعہ کو راولپنڈی میں ہوگی۔ اس بانڈ کے پہلے انعام کی رقم 30 لاکھ روپے ہے جبکہ دوسرے انعام کے امیدواروں کو 10 لاکھ روپے دیے جاتے ہیں تیسرے انعامات جیتنے والے افراد کو 18 ہزار 500 روپے کا نقدم انعام دیا جاتا ہے۔,Business
212,اسٹاک ایکسچینج میں ریکارڈ تیزی، سونا مزید مہنگا ہوگیا,https://urdu.arynews.tv/pakistan-stock-exchange-and-gold-rates-today-29-october-2024/,کاروباری ہفتے کے دوسرے روز بھی اسٹاک ایکسچینج میں زبردست تیزی رہی جبکہ سونے کی قیمت میں اضافے کا سلسلہ جاری ہے۔ پاکستان اسٹاک مارکیٹ میں زبردست تیزی دیکھی گئی، ہنڈریڈ انڈیکس 668 پوائنٹس اضافے کے ساتھ 90 ہزار 864 پوائنٹس کی بلند ترین سطح پر بند ہوا۔ دوران کاروبار 1163 پوائنٹس کا اضافہ دیکھا گیا۔ ماہرین کا کہنا ہے کہ گزشتہ سہ ماہی میں اسٹاک میں رجسٹرڈ کمپنیوں کے منافع میں بہتری آئی ہے۔ A post shared by ARY News (@arynewstv) دوسری جانب ملک بھر میں سونے کی قیمت میں اضافے کا سلسلہ جاری ہے۔ آل پاکستان جیمز اینڈ جیولر ایسوسی ایشن کے مطابق ملک بھر میں سونے کی قیمت میں 1600 روپے فی تولہ اضافہ ہوا ہے جس کے بعد فی تولہ سونا 2 لاکھ 85 ہزار روپے کا ہوگیا۔ اسی طرح 10 گرام سونے کا بھاؤ 1372 اضافے کے بعد 2 لاکھ 44 ہزار 342 روپے میں فروخت ہو رہا ہے۔ عالمی بازارمیں سونے کا بھاؤ 16 ڈالر اضافے سے 2755 ڈالر فی اونس ہے۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
213,پاکستان کیلئے 50کروڑ ڈالر قرض کی منظوری,https://urdu.arynews.tv/adb-approval-of-50-million-dollar-loan-for-pakistan/,ایشیائی ترقیاتی بینک نے پاکستان کیلئے 50کروڑ ڈالر قرض کی منظوری دے دی۔ قرض کی منظوری موسمیاتی تبدیلی اور ڈیزاسٹر رسک کے منصوبوں پر خرچ ہو گی۔ اے ڈی بی کے مطابق پاکستان موسمیاتی تبدیلی سےمتاثرہ ممالک کی فہرست میں شامل ہے موسمیاتی تبدیلی کے اثرات کے باعث سالانہ 2 ارب ڈالر کا نقصان ہو رہا ہے۔ زیر خزانہ نے صدر اے ڈی بی سے ملاقات کے دوران درخواست کی تھی۔ ماحولیاتی اور قدرتی آفات سے تحفظ پروگرام کیلئے قرض منظور ہوا ہے۔ خواتین اور دیگر کمزور طبقہ موسمیاتی تبدیلیوں اور قدرتی آفات کے واقعات سے متاثرہ ہیں۔ علاوہ ازیں رواں سال پاکستان کو مجموعی طور پر 19 ارب 39کروڑ ڈالر کے بیرونی فنڈز ملنے کا تخمینہ سامنے آگیا۔ وزارت اقتصادی امور نے ماہانہ رپورٹ جاری کر دی جس کے مطابق پاکستان کو جولائی سے ستمبر 2 ارب 30کروڑ ڈالر کی ایکسٹرنل فنڈنگ موصول ہوئی ہے۔ آئی ایم ایف سے 7ارب ڈالر کے نئے قرض میں سے 1 ارب ڈالر کی پہلی قسط موصول ہوئی جب کہ دیگر مالیاتی اداروں اور ممالک سے 1ارب 23کروڑ ڈالر قرضہ حاصل ہوا۔ پاکستان کو جولائی سے ستمبر تک 7کروڑ ڈالر سے زیادہ کی فارن گرانٹ بھی ملی۔ عالمی مالیاتی اداروں نے جولائی سے ستمبر 48کروڑ 29 لاکھ ڈالر قرض دیا۔ رپورٹ کے مطابق چین اور سعودی عرب سمیت دوطرفہ ممالک نے 25کروڑ ڈالر فراہم کیے۔,Business
214,پاکستان کو کتنا قرض لینا ہے؟,https://urdu.arynews.tv/loan-pakistan-have-to-borrow/,اسلام آباد: رواں سال پاکستان کو مجموعی طور پر 19 ارب 39کروڑ ڈالر کے بیرونی فنڈز ملنے کا تخمینہ سامنے آگیا۔ وزارت اقتصادی امور نے ماہانہ رپورٹ جاری کر دی جس کے مطابق پاکستان کو جولائی سے ستمبر 2 ارب 30کروڑ ڈالر کی ایکسٹرنل فنڈنگ موصول ہوئی ہے۔ آئی ایم ایف سے 7ارب ڈالر کے نئے قرض میں سے 1 ارب ڈالر کی پہلی قسط موصول ہوئی جب کہ دیگر مالیاتی اداروں اور ممالک سے 1ارب 23کروڑ ڈالر قرضہ حاصل ہوا۔ پاکستان کو جولائی سے ستمبر تک 7کروڑ ڈالر سے زیادہ کی فارن گرانٹ بھی ملی۔ عالمی مالیاتی اداروں نے جولائی سے ستمبر 48کروڑ 29 لاکھ ڈالر قرض دیا۔ رپورٹ کے مطابق چین اور سعودی عرب سمیت دوطرفہ ممالک نے 25کروڑ ڈالر فراہم کیے۔,Business
215,عوام کے لیے نئی مشکل ،  ‘گیس ملے نہ ملے قیمتوں میں اضافہ ہوگا’,https://urdu.arynews.tv/gas-prices-likely-to-increase/,اسلام آباد : اوگرا میں گیس کمپنیوں نے گیس مہنگی کرنے کی درخواستیں دائر کردیں، جس میں قیمتوں میں 50 فیصد تک اضافہ متوقع ہے۔ تفصیلات کے مطابق سندھ اوربلوچستان کے لیے گیس 53.47 فیصد مہنگی کرنے اور اسلام آباد سمیت پنجاب اور خیبر پختون خواہ کے لیے گیس 3.66 فیصد مہنگی کرنے کی درخواست دے دی۔ گیس کمپنیوں نے گیس مہنگی کرنے کی درخواستیں اوگرا میں دائر کیں ، سوئی ناردرن نے اوسط قیمت میں 64.16 روپے فی ایم ایم بی ٹی یو اضافے کی تجویز دی ہے۔ سوئی ناردرن نے گیس کی اوسط قیمت 1810.38 روپے فی ایم ایم بی ٹی یو کرنے کی درخواست کی۔ سوئی سدرن کی جانب سے 669.07 روپے فی ایم ایم بی ٹی یو اضافے کی درخواست دی گئی جبکہ اوسط قیمت 1920.39 روپے فی ایم ایم بی ٹی یوکرنے کی درخواست کی۔ گیس کمپنیوں نے یکم جولائی 2024 سے گیس مہنگی کرنے کا مطالبہ کیا ہے، اس حوالے سے اوگرا نے گیس کمپنیوں کی درخواستوں پرگیس صارفین سے تجاویز مانگ لیں۔ اوگرا سوئی ناردرن گیس کمپنی کی درخواست پر 5 نومبر کو سماعت کرے گی جبکہ سوئی سدرن گیس کمپنی کی درخواست پر اوگرا 8 نومبر کو سماعت کرے گا۔,Business
216,ریونیو شارٹ فال ختم کرنے  اور 60 ارب اضافی حاصل کرنے کیلئے آرڈیننس  لانے کی تیاریاں,https://urdu.arynews.tv/fbr-revenue-shortfall-of-80-billion-rupees-in-october/,اسلام آباد : ریونیو شارٹ فال ختم کرنے اور 60 ارب اضافی حاصل کرنے کیلئے آرڈیننس لانے کی تیاریاں جاری ہے۔ تفصیلات کے مطابق جولائی تا اکتوبر ٹیکس آمدن مقررہ ہدف سے کم رہنے اور اکتوبرمیں بھی 80 ارب روپے کے شارٹ فال کا خدشہہے۔ ذرائع نے بتایا کہ ٹیکس آمدن کےہدف سے کم ہونے پر آئی ایم ایف کو تشویش ہے، اکتوبر کیلئے ایف بی آر کا خالص ہدف 980 ارب روپے ہے جبکہ اکتوبر میں 980کےبجائے 900 ارب جمع ہونے کا امکان ہے۔ ذرائع کا کہنا ہے کہ پہلی سہ کا92 ارب روپے کا شارٹ فال بھی اپنی جگہ موجود ہے اور اکتوبر کے90ارب سےمجموعی شارٹ فال 170ارب تک پہنچنے کا خدشہ ہے۔ ریونیو شارٹ فال ختم کرنے اور 60 ارب اضافی حاصل کرنے کیلئےآرڈیننس لانے کی تیاریاں کی جارہی ہے۔ ذرائع نے کہا ہے کہ ایف بی آر انفورسمنٹ کے ذریعے کلیکشن کو بہتر بنایا جائے گا،ریونیو شارٹ فال پر آئی ایم ایف نے بھی ایف بی آر سے رپورٹ طلب کی ہے۔ اکتوبر 2023 میں 707 ارب روپے ٹیکس جمع ہوا تھا، گزشتہ مالی سال کی نسبت 183 ارب روپے زیادہ ٹیکس جمع ہو رہا ہے۔,Business
217,دبئی کی بڑی فرم  پاکستان میں سرمایہ کاری  کی خواہشمند,https://urdu.arynews.tv/dp-world-expresses-interest-for-investment/,اسلام آباد : دبئی کی بڑی فرم  نے کراچی پورٹ اور پیپری کےدرمیان کوریڈوربنانےمیں سرمایہ کاری کی خواہش کااظہار کردیا۔ تفصیلات کے مطابق دبئی کی بڑی فرم ڈی پی ورلڈ کے وفد نے یو جراج نرائن کی قیادت میں ایس آئی ایف سی کا دورہ کیا۔ دورے کے دوران ڈی پی ورلڈ نے کراچی پورٹ اور پیپری کےدرمیان کوریڈوربنانےمیں سرمایہ کاری کی خواہش کااظہار کیا۔ دبئی کی بڑی فرم نے ایس آئی ایف سی کی کاوشوں کو سراہتے ہوئے مکمل اعتماد کا اظہار کرتے ہوئے پاکستان میں سرمایہ کاری کے نئے امکانات کیلئے بھرپور عزم کا اظہار کیا۔ فرم نے پاکستان کے لاجسٹکس سیکٹر میں مشترکہ منصوبوں اور سرمایہ کاری کےعزم کا اعادہ کیا۔ پاکستان میں آج ڈالر اور دیگر کرنسیوں کی قیمت,Business
218,ایرانی تیل کی ترسیل سے پابندی ہٹائی جائے، بلوچستان اسمبلی میں احتجاج,https://urdu.arynews.tv/iranian-oil-ban-on-delivery-should-lifted-protest-balochistan-assembly/,ایرانی تیل کی ترسیل پر پابندی کے خلاف بلوچستان اسمبلی میں احتجاج کیا گیا، اپوزیشن ارکان اسمبلی نے پابندی ہٹانے کا مطالبہ کردیا۔ اے آر وائی نیوز کے مطابق ایرانی تیل کی ترسیل پر پابندی کے خلاف بلوچستان اسمبلی کے اپوزیشن ارکان نے پلے کارڈ اٹھار کر اسمبلی میں کھڑے ہوکر احتجاج کیا، صوبائی اسمبلی کے اندر اور باہر الگ الگ احتجاج کیا گیا۔ اپوزیشن ارکان نے کہا کہ ایرانی تیل کے کاروبار سے 50 لاکھ لوگ منسلک ہیں، افسوس ہے کہ اس کاروبار کو اسمگلنگ کا نام دیا جارہا ہے۔ اس موقع پر اپوزیشن ارکان واک آؤٹ کرکے اسمبلی کے باہر احتجاج میں شامل ہوگئے، مکران اور رخشاں ڈویژن کے مکینوں نے بارڈر ٹریڈ کھولنے کا مطالبہ کیا۔ اسپیکر اور صوبائی وزیر فشریز کی یقین دہانی پر ایرانی تیل کی ترسیل پر پابندی کے خلاف احتجاج کرنے والوں نے احتجاج ختم کیا۔,Business
219,33 آئی پی پیز نے ایک سال میں 9 کھرب سے زائد بٹورے، وزارت پانی و بجلی کا انکشاف,https://urdu.arynews.tv/33-ipps-collected-9-billion-year-water-and-power-ministry/,اسلام آباد: قومی اسمبلی کے اجلاس میں وزارت پانی و بجلی نے انکشاف کیا ہے کہ 33 آئی پی پیز نے 9 کھرب 79 ارب سے زائد رقم بٹوری۔ وزارت پانی و بجلی کی جانب سے قومی اسمبلی اجلاس میں تحریری جواب جمع کرایا گیا، جس میں ملک بھر میں 33 آئی پی پیز کی طرف سے کیپسٹی پیمنٹس کی مد میں بھاری وصولیوں کا انکشاف سامنے آیا، 33 آئی پی پیز نے 9 کھرب 79 ارب 29 کروڑ 70 لاکھ روپے وصول کیے۔ تحریری جواب میں بتایا گیا کہ آئی پی پیز نے جولائی 2023 سے جون 2024 تک کیپسٹی پیمنٹس کی مد میں رقم وصول کی، چائنہ پاور حب جنریشن کمپنی نے کیپسٹی پیمنٹس کی مد میں 137 ارب وصول کیے۔ ہیونخ شندوم انرجی نے 113 ارب روپے کیپسٹی پیمنٹس مد میں وصول کیے، پورٹ قاسم الیکٹرک پاور کمپنی نے کیپسٹی پیمنٹس مد میں 120 ارب 37 کروڑ روپے وصول کیے۔ کوئلے سے چلنے والی 8 آئی پی پیز نے 7 کھرب 18 ارب کیپسٹی پیمنٹس مد میں وصول کیے، گیس سے چلنے والی 11 آئی پی پیز نے کیپسٹی پیمنٹس مد میں 72 ارب 63 کروڑ روپے وصول کیے۔ تحریری جواب میں مزید بتایا گیا کہ پن بجلی سے چلنے والی 3 آئی پی پیز نے 106 ارب روپے کیپسٹی پیمنٹس کی مد میں وصول کیے، فرنس آئل سے چلنے والی 11 آئی پی پیز نے کیپسٹی پیمنٹس کی مد میں 81 ارب 60 کروڑ جھولی میں ڈالے۔,Business
220,آٹے کی زائد قیمت میں سندھ نے وفاق اور صوبوں کو پیچھے چھوڑ دیا,https://urdu.arynews.tv/sindh-has-left-provinces-in-excess-price-flour/,کراچی: سندھ نے آٹے کی زائد قیمت میں تمام صوبوں اور وفاق کو پیچھے چھوڑ دیا ہے۔ اے آر وائی نیوز کے مطابق لاہور میں 20 کلو آٹے کا تھیلا 1730 روپے اور کراچی 2200 روپے کا فروخت ہورہا ہے، پنجاب میں آٹے کی قیمتیں تمام صوبوں اور وفاق کے مقابلے میں سب سے کم ہیں۔ ادارہ شماریات کی جانب سے جاری کردہ دستاویز کےمطابق راولپنڈی میں آٹے کا 20 کلو کا تھیلا 2000 روپے کا ہے، حیدرآباد، پشاور، خضدار میں آٹے کا 20 کلو کا تھیلا 2000 روپے کا ہے۔ دستاویز کے مطابق کوئٹہ میں 1970 اور لاڑکانہ میں 20 کلو آٹا 1940 روپے میں فروخت ہورہا ہے۔ ادارہ شماریات کا کہنا ہے کہ بہاولپور 1880، بنوں 1850 اور سکھر میں آٹے کا 20 کلو کا تھیلا 1820 روپے تک ہے۔ گوجرانوالہ، سیالکوٹ اور سرگودھا میں آٹے کے 20 کلو تھیلے کی قیمت 1800 روپے ہے جبکہ ملتان میں 1773، فیصل آباد میں آٹے کا 20 کلو تھیلا 1700 روپے میں فروخت کورہا ہے۔ ادارہ شماریات کے ڈیٹا کے مطابق پنجاب نے بنیادی اشیائے ضروریہ کی ہول سیل اور ریٹیل قیمتوں میں فرق کے حساب سے کارکردگی میں تمام صوبوں اور وفاق کو پیچھے چھوڑ دیا، خیبر پختونخوا کی کارکردگی پورے ملک میں دوسرے نمبرپر سب سے بہتر رہی جبکہ وفاقی حکومت کی کارکردگی سب سے بری رہی۔ ستمبر 2024 میں پنجاب میں بنیادی اشیا کی قیمتیں ہول سیل کے مقابلے ریٹیل میں 25 فیصد تک مہنگی رہیں، جبکہ وفاق میں اشیائے ضروریہ ہول سیل کے مقابلے سب سے زیادہ 59 فیصد تک مہنگی رہیں۔,Business
221,خیبرپختونخوا میں نئے ٹیکس کی ایف بی آر نے مخالفت کردی,https://urdu.arynews.tv/fbr-opposes-new-tax-in-khyber-pakhtunkhwa/,خیبرپختونخوا کی جانب سے برآمدات پر 2 فیصد ٹیکس لگانے کے معاملے کی ایف بی آر نے مخالفت کر دی۔ فیڈرل بورڈ آف ریونیو نے کےپی کی طرف سے 2 فیصد سیس ٹیکس لگانے کی مخالفت کر دی۔ کے پی نے23 اگست 2024 سے انفراسٹرکچر ڈیولپمنٹ سیس عائد کیا تھا۔ یہ ٹیکس ایئر، روڈ اور ریل کے ذریعے کنسائنمنٹس کی ایکسپورٹ پر لگایا گیا۔ ایف بی آر کا کہنا ہے کہ صوبے کی طرف سے ٹیکس لگانے سے برآمدات متاثر ہو سکتی ہیں، کےپی کے مختلف بارڈر پوائنٹس سےافغانستان کو برآمدات ہوتی ہیں۔ فیڈرل بورڈ آف ریونیو کے مطابق برآمدات پر ڈیوٹیز یا ٹیکس لگانے سے ایکسپورٹس پر منفی اثر پڑ سکتاہے پاکستان کیلئے فارن ایکسچینج کی ترسیل بھی متاثرہونے کا خدشہ ہے درآمدات یابرآمدات پر ٹیکس لگانے کا اختیار صرف پارلیمنٹ کو ہے۔ ایف بی آر نے اس حوالے سے وزارت قانون سے رائے لینے کی سفارش کر دی۔ کاروباری طبقہ خیبرپختوانخوا حکومت کے اقدام پر پہلے ہی تحفظات ظاہر کر چکا ہے۔,Business
222,گاڑیاں بنانے والی بڑی کمپنی کا پاکستان میں پلانٹ بند کرنے کا اعلان,https://urdu.arynews.tv/indus-motors-company-announced-to-close-car-manufacturing-plant/,کراچی : گاڑیاں بنانے والی بڑی کمپنی نے پاکستان میں پلانٹ بند کرنے کا اعلان کردیا اور پلانٹ کی بندش سےاسٹاک ایکسچینج کوتحریری طورپرآگاہ کر دیا۔ تفصیلات کے مطابق انڈس موٹرز کمپنی نے کارمینوفیکچرنگ پلانٹ3 دن کیلئے بند کرنے کا اعلان کردیا۔ کمپنی کی جانب سے اعلامیے میں کہا گیا ہے کہ خام مال اور انوینٹری کی کمی کا سامنا ہے، کمپنی کاپروڈکشن پلانٹ کل سے 31 اکتوبر تک عارضی طور پر معطل رہے گا۔ اعلامیے میں کہنا ہے کہ انڈس موٹرز کمپنی نے پلانٹ کی بندش سےاسٹاک ایکسچینج کوتحریری طورپرآگاہ کر دیا۔ یاد رہے گذشتہ ماہ پاکستان میں ٹویوٹا گاڑیاں بنانے والی انڈس موٹر کمپنی نے اپنا پلانٹ عارضی طور پر بند کرنے کا اعلان کیا تھا۔ ٹویوٹا گاڑیاں بنانے والی انڈس موٹر کمپنی نے اس حوالے سے پاکستان اسٹاک ایکسچینج کو بھی آگاہ کیا،اسٹاک ایکسچینج کو لکھے گئے خط میں پروڈکشن پلانٹ جمعرات 26 ستمبر سے 30 ستمبر تک بند رکھنے کی اطلاع دی گئی تھی۔ پاکستان میں آج ڈالر اور دیگر کرنسیوں کی قیمت,Business
223,گھی اور تیل کی  قیمتوں میں  بڑا اضافہ,https://urdu.arynews.tv/prices-of-ghee-and-oil-increased-by-rs-40-to-rs-50-per-kg/,کراچی : گھی اور تیل کی قیمتوں میں فی کلو بڑا اضافہ ہوگیا ، چیئرمین بناسپتی مینوفیکچررز نے بتایا کہ حکومت تیل اور گھی پر 100 روپے فی کلو ٹیکس وصول کر رہی ہے۔ تفصیلات کے مطابق ملک بھر میں گھی اور تیل کی قیمتوں میں فی کلو 40 سے 50 روپے کا بڑا اضافہ کردیا گیا۔ چیئرمین بناسپتی مینوفیکچررز عمر ریحان نے بتایا کہ بین الاقوامی مارکیٹ میں پام آئل کی قیمت میں 300 ڈالر فی ٹن اضافہ ہوا، عالمی مارکیٹ میں گزشتہ 2 ماہ میں پام آئل 900 سےبڑھ کر1200 ڈالرفی ٹن پہنچ گیا۔ عمر ریحان کا کہنا تھا کہ پام آئل کی قیمتوں اضافے کے بعد ملک بھر میں قیمتوں میں اضافہ جاری ہے جبکہ حکومت تیل اورگھی پر 100 روپے فی کلو ٹیکس وصول کر رہی ہے۔ چیئرمین بناسپتی مینوفیکچررز نے بتایا کہ وزیر خزانہ سےملاقات میں گھی اور تیل پر ٹیکس میں کمی کی اپیل کی تھی، پاکستان سالانہ 32لاکھ ٹن پام آئل امپورٹ کرتا ہےملک بھر کی طلب 45لاکھ ٹن ہے۔ پاکستان میں آج ڈالر اور دیگر کرنسیوں کی قیمت,Business
224,گزشتہ سال کی نسبت انکم ٹیکس ریٹرن فائل کرنے کی تعداد میں ساڑھے 23 لاکھ کا اضافہ,https://urdu.arynews.tv/increase-number-of-income-tax-return-filings-compared-to-last-year/,اسلام آباد : رواں سال انکم ٹیکس ریٹرن فائل کرنے کی تعداد میں ساڑھے 23 لاکھ کا اضافہ ہوا، 18 لاکھ 53 ہزار 601 افراد نے 2024 کیلئے ریٹرن فائل کئے۔ تفصیلات کے مطابق گزشتہ سال کی نسبت انکم ٹیکس ریٹرن فائل کرنے کی تعداد میں ساڑھے 23 لاکھ کا اضافہ ریکارڈ کیا گیا۔ ایف بی آر کی جانب سے کہا گیا ہے کہ اب تک 48 لاکھ 78 ہزار 870 سے زائد افراد ریٹرن جمع کرا چکے ہیں، 18 لاکھ 53 ہزار 601 افراد نے 2024 کیلئے ریٹرن فائل کی۔ گزشتہ مالی سال اسی عرصے کے دوران ٹوٹل 25 لاکھ 29 ہزار ریٹرن فائل ہوئے تھے جبکہ گزشتہ مالی سال اسی عرصے کے دوران 8 لاکھ 97 ہزار ریٹرن بھی فائل ہوئے تھے۔ سال 2024 کے گوشوارے جمع کرانے کیلئے تاریخ میں توسیع کا فیصلہ 31 اکتوبرکو ہوسکتا ہے ، تاریخ میں توسیع نہ ہونے پر انفرادی طور پر ریٹرن فائل کرنے کیلئے درخواست دی جا سکتی ہے۔ یاد رہے فیڈرل بورڈ آف ریونیو (ایف بی آر) نے انکم ٹیکس گوشوارے جمع کرانے کی آخری تاریخ 31 اکتوبر تک توسیع کی تھی۔ اس حوالے سے ایف بی آر حکام کا کہنا تھا کہ گوشوارے جمع کرانے کی تاریخ میں توسیع بینک تعطیلات کی وجہ سے کی گئی ہے۔ واضح رہے کہ ایف بی آر کو 30 ستمبر 2024 تک تقریباً 36 لاکھ 60 ہزار انکم ٹیکس گوشوارے موصول ہوئے تھے جو گزشتہ سال کی اسی مدت کے دوران موصول ہونے والے گوشواروں 19 لاکھ 50 ہزار کے مقابلے میں تقریباً 88 فیصد زیادہ ہے۔ گزشتہ برس 62 لاکھ 40 ہزار ریٹرن فائل کیے گئے تھے۔ پاکستان میں آج ڈالر اور دیگر کرنسیوں کی قیمت,Business
225,پاکستانی روپے کے مقابلے میں سعودی ریال سستا ہوگیا,https://urdu.arynews.tv/saudi-riyal-to-pkr-rate-today-26-october-2024/,"سعودی ریال 73 روپے 6 پیسے میں خریدا جاہا ہے جبکہ اوپن مارکیٹ میں ہفتہ کو سعودی ریال کی قیمت 74 روپے ایک پیسے رہی۔ اوپن مارکیٹ میں پاکستانی روپے کے مقابلے میں سعودی ریال کی قدر 5 پیسے کم ہوئی ہے۔ آج روپے میں 500 سعودی ریال کتنے ہیں؟ 26 اکتوبر تک اوپن مارکیٹ میں ریال کی قیمت 73.6 روپے ہے۔ اس طرح 500 سعودی ریال پاکستانی کرنسی میں 36,800 روپے کے برابر ہوں گے۔ پاکستانی روپے میں 1000 سعودی ریال کتنے ہیں؟ 26 اکتوبر تک اوپن مارکیٹ میں ریال کی شرح 73.6 روپے پر ٹریڈ ہو رہی ہے۔ اس طرح 1000 سعودی ریال پاکستانی کرنسی میں 73,600 روپے کے برابر ہوں گے۔ ریال کو پاکستانی روپے میں کیسے تبدیل کیا جائے؟ سعودی کرنسی ریال اپنے ساتھ پاکستان لے جانے والے لوگ سعودی ریال کو پاکستانی روپے میں تبدیل کرنے کے لیے بینکوں یا ایکسچینج کمپنیوں کی برانچوں میں جا سکتے ہیں۔",Business
226,استعمال شدہ گاڑی خریدنے کے خواہشمند افراد کے لئے بڑی خبر آگئی,https://urdu.arynews.tv/used-car-govt-decision-october-26-2024/,کراچی : استعمال شدہ گاڑیاں خریدنے کے خواہشمند افراد کے لئے اہم خبر آگئی ، حکومت نے بڑا فیصلہ کرلیا۔ تفصیلات کے مطابق وفاقی وزیر صنعت و پیداوار نے ایکسپو سینٹر میں میڈیا سے گفتگو کرتے ہوئے کہا کہ آج اس نمائش پر آکر بہت خوشی ہو رہی ہے ، وینڈرز کو بہت قدر کی نگاہ سے دیکھ رہا ہوں جو لوکل کے ساتھ ایکسپورٹ بھی کرتے ہیں۔ ،راناتنویر نے بتایا کہ حکومت نے استعمال شدہ گاڑیوں پر بتدریج پابندی لگانے کا فیصلہ کیا ہے، استعمال شدہ امپورٹٹد گاڑیوں سے مقامی انڈسٹری کونقصان پہنچا۔ وفاقی وزیر صنعت کا کہنا تھا کہ استعمال شدہ گاڑیاں درآمد کرنےکی پالیسی کا غلط استعمال کیا گیا، پرانی گاڑیوں کی درآمد سے کروڑوں ڈالرز کا زرمبادلہ ضائع ہوتا ہے۔ انھوں نے مزید بتایا کہ مقامی گاڑیاں تیارکرنے والوں نےحکومت سے کئے گئے معاہدے پورے نہیں کیے۔ وفاقی وزیر نے کہا کہ نومبر میں الیکٹرک گاڑیوں کی پالیسی آجائےگی، الیکٹرک گاڑیاں نا صرف پاکستان میں تیار کی جائیں بلکہ برآمد بھی کی جائیں۔,Business
227,ملک میں سونے کی قیمت میں ایک بار پھر اضافہ,https://urdu.arynews.tv/gold-price-in-pakistan-october-26-2024/,کراچی: پاکستان میں سونے کی قیمت میں ایک بار پھر سینکروں روپے کا اضافی ہوا ہے۔ آل پاکستان جیمز اینڈ جیولرز ایسوسی ایشن کے مطابق سونے کی فی تولہ قیمت میں 2000 روپے کا اضافہ ہوا ہے جس کے بعد فی تولہ قیمت 2 لاکھ 84 ہزار 300 روپے ہوگئی۔ اسی طرح 10 گرام سونے کی قیمت 1714 روپے اضافے سے 2 لاکھ 43 ہزار 741 روپے ہوگئی ہے۔ عالمی مارکیٹ میں فی اونس سونا 22 ڈالر اضافے سے 2748 ڈالر کا ہوگیا جبکہ چاندی کی فی تولہ قیمت مستحکم رہی ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ Currency Rates in Pakistan Today- پاکستان میں آج ڈالر کی قیمت اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
228,پاکستانی معیشت کے لئے بڑی خوشخبری,https://urdu.arynews.tv/adb-provide-500-million-dollar-loan-to-pakistan/,اسلام آباد : ایشیائی ترقیاتی بینک نے پاکستان کو قرضہ دینے کا اعلان کردیا، بورڈ 29 اکتوبر کو نئے قرض کی منظوری پر غور کرے گا۔ تفصیلات کے مطابق وفاقی وزیرِ خزانہ محمد اورنگزیب نے ایشیائی ترقیاتی بینک (اے ڈی بی) کے صدر، جناب ماساتسوگو اساکاوا سے ملاقات کی۔ وزیرِ خزانہ نے پاکستان کے ترقیاتی ایجنڈے کی حمایت میں اے ڈی بی کی شراکت کو سراہا اور اسلام آباد میں اے ڈی بی کے نئے دفتر کے آغاز کا خیرمقدم کیا۔ ایشیائی ترقیاتی بینک کے صدر نے 50 کروڑ ڈالر قرض کی فراہمی کا عندیہ دے دیا، رقم ماحولیاتی اور قدرتی آفات سے تحفظ کے پروگرام پر خرچ کی جائے گی وزیر نے اے ڈی بی کے کنٹری پارٹنرشپ فریم ورک کی جلد تکمیل کی امید ظاہر کی اور کیپیٹل ایڈیکویسی فریم ورک کی کامیاب تکمیل کو سراہا۔ وزارت خزانہ نے بتایا کہ ایشیائی ترقیاتی بینک کا بورڈ 29 اکتوبر کو نئے قرض کی منظوری پر غور کرے گا۔ وزیر خزانہ نے پالیسی بیسڈ لون کی منظوری کے لیے اے ڈی بی کی حمایت پر شکریہ ادا کرتے ہوئے پاکستان کے ترقیاتی ایجنڈے کی حمایت میں اے ڈی بی کی شراکت کو سراہا۔ وزارت خزانہ نے بتایا کہ اگلے تین سال کے لئے پاکستان کو زائد سرچارجز سے چھوٹ دینے پر اے ڈی بی کی تعریف کی۔ ملاقات میں دونوں فریقین نے ملکی محصولات میں اضافے، علاقائی تعاون کی ضرورت پر اتفاق کیا۔ پاکستان میں آج ڈالر اور دیگر کرنسیوں کی قیمت,Business
229,چکن، گھی، چینی اور آٹے کی قیمتوں میں کمی,https://urdu.arynews.tv/chicken-ghee-sugar-and-flour-price-reduce/,ادارہ شماریات کی رپورٹ کے مطابق پاکستان میں ہفتہ وار مہنگائی میں 0.22 فیصد کم ہوئی ہے اور مجموعی سالانہ شرح 15.15 فیصد ہوگئی۔ اے آر وائی نیوز کے مطابق ادارہ شماریات نے مہنگائی سے متعلق ہفتہ وار رپورٹ جاری کردی ہے جس میں بتایا گیا ہے کہ ایک ہفتے میں 13 اشیائے ضروریہ کی قیمتوں میں ضافہ ہوا جبکہ 10 اشیا سستی اور 28 کی قیمتیں مستحکم رہیں۔ ایک ہفتے میں آلو 3.33 فیصد مہنگے ہوئے، لہسن 2.97 اور دال مونگ کی قیمت 2.84 فیصد اضافہ ہوا، انڈے 2.2، کیلے 0.75 اور ٹماٹر 0.48 فیصد مہنگے ہوئے۔ ادارہ شماریات کی رپورٹ کے مطابق گھی 0.36، جلانے والی لکڑی 0.29 اور سگریٹس 0.8 فیصد مہنگے ہوئے۔ رواں ہفتے چکن 7.12 اور پیاز 5.7 فیصد سستے ہوئے، گڑ 2.7، آٹا 1.16 اور چینی 0.77 فیصد سستی ہوئی ہے، ایل پی جی، چاول اور دال چنا کی قیمتوں میں بھی کمی ہوئی ہے۔,Business
230,پی آئی اے  کے 33 طیاروں میں سے صرف 16 کے اڑان بھرنے کا انکشاف,https://urdu.arynews.tv/only-16-pia-planes-were-operational-out-of-33/,کراچی : قومی ایئرلائن کے 33 طیاروں میں سے صرف 16 کے اڑان بھرنے کا انکشاف سامنے آیا ، 320 کے 5 طیارے ، 777 کے 7 طیارے اور 5 اے ٹی آر طیارے گراونڈ ہیں۔ تفصیلات کے مطابق قومی ایئرلائن کے 33 طیاروں میں سے صرف 16 طیاروں کے آپریشنل ہونے کا انکشاف ہوا۔ ذرائع نے بتایا کہ بوئنگ 777 کے 12 میں سے 5 طیارے آپریشن میں حصہ لےرہےہیں، ایئر بس 320 کے 16 طیاروں میں سے صرف 10 اڑان بھر رہے ہیں۔ ذرائع نے کہا کہ اے ٹی آرکاایک طیارہ استعمال کیا جا رہا ہے، 320 کے 5 طیارے ، 777 کے 7 طیارے اور 5 اے ٹی آر طیارے گراونڈ ہیں۔ ذرائع کا مزید کہنا ہے کہ گراونڈ طیارے پرزہ جات نہ ہونے کی وجہ سے آپریشنل میں حصہ نہیں لے رہے۔ خیال رہے شعبہ انجینئرنگ کی عدم توجہ کے باعث قومی ایئرلائن کا فلائٹ آپریشن بری طرح متاثر ہے ، روزانہ کی بنیادوں پر طیاروں میں خرابی آنے کے واقعات معمول بن گئے، جس سے مسافروں کو کرنا پڑا اذیت کا سامنا ہے۔ ذرائع کے مطابق قومی ایئرلائن کی مبینہ نجکاری کے باعث انجینئرنگ کا شعبہ طیاروں کی مینٹننس پر توجہ نہیں دے رہا ہے، نہ ہی پرزہ جات کی خریداری کے لیے پلاننگ کی گئی۔,Business
231,یورپی پابندیوں سے روس کی ترقی، عالمی معیشت میں آگے,https://urdu.arynews.tv/imf-russia-financial-ranking/,عالمی مالیاتی ادارے آئی ایم ایف نے روس کو دنیا کی چوتھی بڑی معیشت قرار دیدیا جس کے بعد جاپان پیچھے رہ گیا۔ آئی ایم ایف کے مطابق عالمی معیشت میں روس کی شراکت 3.55 فیصد ہو گئی جب کہ عالمی معیشت میں جاپان کی شراکت 3.38 فیصد ہے۔ آئی ایم ایف رپورٹ میں کہا گیا ہے کہ عالمی معیشت میں چین 18.8 فیصد کی شراکت سے پہلے نمبر ہے عالمی معیشت میں امریکا 15 فیصد کی شراکت کےلحاظ سےدوسرےنمبر پر ہے۔ عالمی معیشت میں بھارت 7.9 فیصد کی شراکت کے لحاظ سے تیسرے نمبر پر ہے۔ آئی ایم ایف کے مطابق عالمی جی ڈی پی میں 3برکس ممالک چین، بھارت اور روس شامل ہو گئے۔ اقتصادی ماہرین کے مطابق یورپی پابندیوں کی وجہ سےروس کی معیشت نےترقی کی۔,Business
232,موبائل سیکیورٹی بہتر بنانا چاہتے ہیں تو صارفین ان کوڈز کا استعمال کریں,https://urdu.arynews.tv/mobile-security-enhance-ptas-quick-effective-short-codes/,موبائل فون کی سیکیورٹی بہتر بنانے کے لیے پاکستان ٹیلی کمیونیکیشن اتھارٹی کی جانب سے صارفین کے لیے شارٹ کوڈز متعارف کروادیے گئے۔ پاکستان ٹیلی کمیونیکیشن اتھارٹی نے صارفین کے لیے نئے شارٹ کوڈز لانچ کیے ہیں جس کے ذریعے وہ اپنے سیل فون پر غیرضرور میسجز اور کالز کو نہ صرف بلاک کرسکتے ہیں بلکہ باآسانی سم کی تفصیلات بھی حاصل کرسکتے ہیں۔ پی ٹی اے نے سوشل میڈیا پر اس حوالے سے پوسٹ شیئر کی ہے جس میں بتایا گیا ہے کہ صارفین کون سے کوڈز استعمال کرتے ہوئے کون سی سہولت سے استفادہ حاصل کرسکتے ہیں۔ پاکستانی میں مواصلات پر نظر رکھنے والے ادارے نے بتایا کہ اب صارفین غیرضروری کالز اور میسجز سے 9000 پر ایس ایم ایس بھیج کر چھٹکارا حاصل کرسکتے ہیں۔ اس کے علاوہ اپنے موبائل ڈیوائس کی رجسٹریشن اسٹیٹس کو چیک کرنے کے ساتھ ساتھ موبائل کے 15 ڈیجٹ والے آئی ایم ای نمبر کی بھی تصدیق کرسکتے ہیں۔,Business
233,سعودی عرب میں آج سونے کی قیمت کیا رہی؟,https://urdu.arynews.tv/saudi-arabia-gold-rates-today-24-october-2024/,سعودی عرب میں سونے کی قیمت میں آج اضافے کا رجحان رہا ہے۔ سعودی عرب میں جمعرات 24 اکتوبر کو فی تولہ 24 قیراط سونے کی قیمت بڑھ کر 3846 سعودی ریال ہوگئی ہے جبکہ دس گرام سونا 3301 ریال میں فروخت ہورہا ہے۔ واضح رہے کہ سعودی عرب سمیت دنیا بھر میں سونے کی قیمت مسلسل بدلتی رہتی ہیں۔ سونے کی قیمت میں کچھ فرق ہوسکتا ہے کہ کیونکہ قیمتیں 24 اکتوبر 2024 کو صبح 9:49 منٹ پر اپ ڈیٹ کی گئی تھیں۔ پاکستان میں سونے کی قیمت مسلسل اضافے کے بعد آج 2300 روپے کم ہوئی ہے۔ پاکستان جیمز اینڈ جیولر ایسوسی ایشن کے مطابق سونے کی فی تولہ قیمت 2300 روپے کم ہوکر 2 لاکھ 83 ہزار 100 روپے ہوگئی ہے جبکہ ملک بھر میں 10 گرام سونے کا بھاؤ 1971 روپے کم ہوکر 2 لاکھ 42 ہزار 713 روپے ہوگیا ہے۔ یہ پڑھیں: پاکستان میں سونے کی قیمت میں بڑی کمی، سینکڑوں روپے سستا ہوگیا عالمی مارکیٹ میں سونا 23 ڈالر کی کمی سے 2734 ڈالر فی اونس کا ہوگیا اس کے علاوہ چاندی کی فی تولہ قیمت مستحکم رہی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
234,اہم ترامیم: ٹیکس پیئرز کے لیے بڑی خبر,https://urdu.arynews.tv/fbr-taxpayer-list/,ایف بی آر نے انکم ٹیکس قواعد 2002 میں اہم  ترامیم کردیں ۔ ایف بی آر کے مطابق نئی ترامیم کے تحت اب ایکٹیو  ٹیکس پیئرز لسٹ کو روزانہ کی بنیاد پر اپ ڈیٹ کیا جائے گا یہ ترامیم 18  اکتوبر 2024  کو ایک ایس آر او کے تحت کی گئی ہیں۔ ترامیم انکم ٹیکس آرڈیننس 2001 کے سیکشن 237 کے تحت کی گئی ہیں۔ ٹیکس سال 2024  کا گوشوارہ مقررہ مدت میں جمع کرانے والے  ٹیکس دہندگان کو  فوری طور پر ایکٹیو  ٹیکس پیئرز لسٹ  میں شامل کر دیا جائے گا۔ ایف بی آر کا کہنا ہے کہ مقررہ تاریخ کے بعد گوشوارے جمع کرانے پر ایکٹیو ٹیکس پیئرز لسٹ میں شامل ہونے کے لئے سرچارج ادا کرنا ہوگا یہ ترامیم ایف بی آر آپریشنز کی شفافیت اور کارکردگی کو بہتر بنانے کی عکاسی کرتی ہیں۔ ایف بی آر ٹیکس دہندگان اور تمام اسٹیک ہولڈرز کو سہولیات فراہم کرنے کے لیے پُرعزم ہے۔,Business
235,پاکستان اسٹاک ایکسچینج میں تیزی کے نئے ریکارڈ قائم ہوگئے,https://urdu.arynews.tv/pakistan-stock-exchange-set-new-record/,پاکستان اسٹاک ایکسچینج میں تیزی کے نئے ریکارڈ قائم ہوگئے، انڈیکس تاریخ میں پہلی بار 88 کے بعد 89 ہزار حد بھی عبور کرگیا۔ اے آر وائی نیوز کے مطابق پاکستان اسٹاک ایکسچینج میں کاروبار کے اختتام 1751 پوائنٹس کا اضافہ ہوا ہنڈریڈ انڈیکس 88 ہزار 945 پوائنٹس پر بند ہوا۔ پاکستان اسٹاک ایکسچینج میں ریکارڈ تیزی کاروبار کے دوران انڈیکس 89 ہزار پوائنٹس کی نئی بلند ترین سطح بھی عبور کرگیا۔ اسٹاک مارکیٹ میں 2.01 فیصد کاروبار میں اضافہ ہو ا۔مارکیٹ میں 35 ارب روپے مالیت کے 73 کروڑ حصص کا کاروبار ہوا۔ ماہرین کا کہنا ہے کہ مہنگائی میں کمی اور معاشی اشاریوں میں بہتری کی بدولت سرمایہ کاروں کی جانب سے بہترین قیمت پر حصص خریداری جاری ہے۔ ماہرین کے مطابق آئندہ ماہ شرح سود میں کمی کے امکانات کے باعث سرمایہ کار مارکیٹ میں سرگرم نظر آ رہے ہیں، اسٹاک ایکسچینج میں کئی دنوں سے کاروبار میں تیزی دیکھنے کو مل رہی ہے۔ اسٹاک ماہرین کے مطابق سیاسی بے یقینی کم ہو گی اور معاشی استحکام جاری رہے گا۔,Business
236,پاکستان میں سونے کی قیمت میں بڑی کمی، سینکڑوں روپے سستا ہوگیا,https://urdu.arynews.tv/gold-price-in-pakistan-october-24-2024/,کراچی: پاکستان میں سونے کی قیمت میں آج کمی ریکارڈ کی گئی۔ تفصیلات کے مطابق عالمی اور مقامی منڈیوں میں سونے کی قیمتوں میں بڑی کمی ریکارڈ کی گئی، پاکستان میں آج فی تولہ سونا 2300 روپے سستا ہوا ہے۔ پاکستان جیمز اینڈ جیولر ایسوسی ایشن کے مطابق سونے کی فی تولہ قیمت 2300 روپے کم ہوکر 2 لاکھ 83 ہزار 100 روپے ہوگئی ہے جبکہ ملک بھر میں 10 گرام سونے کا بھاؤ 1971 روپے کم ہوکر 2 لاکھ 42 ہزار 713 روپے ہوگیا ہے۔ عالمی مارکیٹ میں سونا 23 ڈالر کی کمی سے 2734 ڈالر فی اونس کا ہوگیا اس کے علاوہ چاندی کی فی تولہ قیمت مستحکم رہی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
237,اربوں ڈالر کا قرضہ:  پاکستانی معیشت کے لیے بڑی خبر,https://urdu.arynews.tv/pakistan-to-get-3-bln-loan-from-islamic-trade-financing-corporation/,اسلام آباد : اسلامک ٹریڈ فنانسنگ کارپوریشن کا پاکستان کے لئے اربوں ڈالر کے قرض کا اعلان کردیا، قرض کی رقم آئندہ3سال میں فراہم کی جائے گی۔ تفصیلات کے مطابق واشنگٹن میں وزیرخزانہ محمداورنگزیب اور آئی ٹی ایف سی وفد میں ملاقات کے بعد اعلامیہ جاری کردیا گیا۔ جس میں کہا گیا کہ اسلامک ٹریڈفنانسنگ کارپوریشن پاکستان کو3 ارب ڈالر کاقرضہ فراہم کرے گا۔ اعلامیہ میں کہنا تھا کہ قرض کی رقم تین سال میں فراہم کی جائے گی، پہلے مرحلےمیں ستائیس کروڑ ڈالرکی رقم دی جائے گی۔ ملاقات کے موقع پر آئی ٹی ایف سی کے سی ای او انجینئرہانی سالم سنبول بھی موجودتھے۔ وزیرخزانہ نے تین ارب ڈالرکی کموڈٹی فنانسنگ کو سراہا اورحکومت کی مکمل حمایت کا یقین دلایا۔ دوسری جانب بین الاقوامی مالیاتی فنڈ کی ایم ڈی سے وزیرخزانہ مالیاتی اداروں کے سربراہوں نے مشترکہ ملاقات بھی کی، اس موقع پرمحمداورنگزیب خان نے امداد فراہمی کے فریم ورک میں سماجی تحفظ کے اقدامات کی شمولیت پر زور دیا۔ انہوں نے ماحولیاتی استحکام کیلئے امداد کی فراہمی مزید بڑھانے کی سفارش کی اور ماحولیاتی خطرات سے دوچارممالک کی امداد کیلئے قرضوں کی ادائیگی میں آسانی پر زور دیا۔ وزیر خزانہ نے کہا رعایتی قرضہ جات کی فراہمی کے طریقہ کار کو بہتر بنائے رکھنے کی کوششیں کرنی چاہئیں۔ پاکستان میں آج ڈالر اور دیگر کرنسیوں کی قیمت,Business
238,پاکستان اسٹاک مارکیٹ نئی بلند ترین سطح پر پہنچ گئی,https://urdu.arynews.tv/pakistan-stock-market-reached-new-highs/,ملکی معیشت کے بہتر اشاریوں کے مثبت اثرات مرتب ہونے لگے جس کے باعث پاکستان اسٹاک مارکیٹ نئی بلند ترین سطح پر پہنچ گئی۔ اے آر وائی نیوز کے مطابق پاکستان اسٹاک ایکسچینج میں ہنڈریڈ انڈیکس 87 ہزار 309 پوائنٹس کی بلند ترین سطح پر پہنچا، اختتام پر ہنڈریڈ انڈٰکس 727 پوائنٹس کے اضافے سے 87 ہزار 194 پوائنٹس پر بند ہوا۔ دن بھر میں مجموعی طور پر 445 کمپنیوں کے شیئرز میں کاروبار ہوا۔ رپورٹ کے مطابق 212 کمپنیوں کے شیئرز کی قیمتوں میں اضافہ جبکہ 173 کے شیئرز میں کمی ہوئی، مارکیٹ میں 69 کروڑ 38 لاکھ سے زائد شیئرز کا لین دین ہوا۔ اسٹاک مارکیٹ میں 26 ارب 65 کروڑ سے زائد مالیت کے شیئرز کے سودے ہوئے، مارکیٹ کی بلند ترین سطح 87309 جبکہ کم ترین سطح 86284 پوائنٹس رہی۔ گزشتہ روز کاروباری دن میں 100 انڈیکس نے تاریخی بلند ترین سطح 86 ہزار846 بنائی تاہم کاروبار کے اختتام پر انڈیکس 409 پوائنٹس اضافے سے 86 ہزار 466 کی ریکارڈ سطح پر بند ہوا۔,Business
239,بینکوں کو ایڈوانس ڈپازٹ ریشو کی مد میں رعایت نہ دینے کا فیصلہ,https://urdu.arynews.tv/deposit-ratio-discount-to-banks/,چیئرمین ایف بی آر نے بینکوں کو ایڈوانس ڈپازٹ ریشو کی مد میں رعایت نہ دینے کا فیصلہ کیا ہے۔ تفصیلات کے مطابق چییئرمین سلیم مانڈوی والا کی زیرصدارت سینیٹ کمیٹی برائےخزانہ کا اجلاس ہوا جس میں چیئرمین ایف بی آر نے کہا کہ انفورسمنٹ بڑھانے کیلئے آرڈیننس کا ڈرافٹ تیار کر لیا ہے انفورسمنٹ بڑھانے کیلئے آرڈیننس کسی بھی وقت لایا جاسکتا ہے، مختلف بینک 30 دسمبر کو رقم دے کر 10 جنوری کو واپس بھی لیتے ہیں۔ حکام نے بتایا کہ بینک نجی شعبےکو قرض دینے کے بجائے منافع کیلئےحکومت کو قرض دیتے ہیں رواں سیزن میں شوگر سیکٹر پر ٹریک اینڈ ٹریس سسٹم 100فیصد نافذ ہوجائے گا۔ چیئرمین ایف بی آر نے کہا کہ 15نومبر تک شوگر سیکٹر پر مکمل ٹریک اینڈ ٹریس نافذالعمل ہو گا، شوگر اور تمباکو سیکٹر پر ٹریک اینڈ ٹریس سسٹم مکمل نافذ ہو چکا ہے۔ ان کا کہنا تھا کہ سیمنٹ سیکٹر میں پروڈکشن لائن، ٹیکس ادائیگیوں میں فلاز ہیں اسوقت 42 فیصد سگریٹس اسمگلڈ ،غیرقانونی مینوفیکچرنگ ہو رہی ہے تمباکو سیکٹر میں ٹیکس چوری کنٹرول کرنے کیلئے وزیراعظم کو بریفنگ دی۔,Business
240,پاکستان میں سونے کی فی تولہ قیمت نے  نئی تاریخ رقم کردی,https://urdu.arynews.tv/gold-rate-in-pakistan-today-23-oct-2024/,کراچی : پاکستان میں سونے کی فی تولہ قیمت نے نئی تاریخ رقم کردی، آج بھی سونا 2000 روپے کا اضافی ریکارڈ کیا گیا۔ تفصیلات کے مطابق بین الاقوامی مارکیٹ میں سونے کی قیمت میں مسلسل اضافہ دیکھا جا رہا ہے، جس کے باعث پاکستان میں سونے کی قیمت نے تمام پچھلے ریکارڈ توڑتے ہوئے تاریخ کی نئی بلند ترین سطح پر پہنچ گئیں۔ پاکستان میں فی تولے قیمت میں ایک بار پھر بڑا اضافی ریکارڈ کیا گیا اور سونا 2000 روپے کے اضافے کے بعد 2 لاکھ 85 ہزار 400 روپے فی تولہ ہوگیا۔ دس گرام سونا 1714 روپے اضافے کے ساتھ 2 لاکھ 44 ہزار 684 روپے پر پہنچ گیا جبکہ چاندی کی فی تولہ قیمت 200 روپے اضافے سے 3 ہزار 350 روپے ہوگئی۔ عالمی مارکیٹ میں سونے کی قیمتوں تاریخ کی بلند ترین سطح پر پہنچ گئی، قیمت میں 20 ڈالر فی اونس کا اضافہ ہوا، جس کے بعد بین الاقوامی مارکیٹ میں سونا 2757 ڈالر فی اونس پر پہنچ گیا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔ پاکستان میں آج ڈالر اور دیگر کرنسیوں کی قیمتComments پاکستان میں آج ڈالر اور دیگر کرنسیوں کی قیمت,Business
241,تیل و گیس کے ذخائر کی تلاش ،  پاکستان کو ایک اور بڑی کامیابی مل گئی,https://urdu.arynews.tv/new-gas-reserves-discovered-in-khairpur/,کراچی : تیل و گیس کے ذخائر کی تلاش میں پاکستان کو بڑی کامیابی مل گئی، دریافت سے ملک کے گیس کے ذخائر میں اضافہ ہوگا۔ تفصیلات کے مطابق او جی ڈی سی ایل کو خیر پور میں گیس کے نئے ذخائر کی دریافت میں کامیابی حاصل ہوئی۔ او جی ڈی سی ایل نےپاکستان اسٹاک ایکسچینج کو خط لکھ کر نئی دریافت سے آگاہ کردیا ہے ، جس میں کہا ہے کہ خیر پور شاہو ون کنویں سے10ملین اسٹینڈرڈکیوبک فٹ یومیہ گیس کےذخائرملے ہیں۔ او جی ڈی سی ایل کا کہنا تھا کہ شاہو ون کنویں پر12ہزار675فٹ تک ڈرلنگ کی گئی، نئی دریافت سے ملک میں گیس کی قلت کم کرنے میں مدد ملے گی۔ یاد رہے اس سے قبل پاکستان پیٹرولیم کو خیبر پختونخواہ کے ضلع کوہاٹ میں تیل و گیس کے نئے زخائر کی تلاش میں کامیابی می تھی۔ پی پی ایل نے پاکستان اسٹاک ایکسیچنج کو خط لکھ کر آگاہ کرتے ہوئے بتایا تھا کہ ٹل بلاک رازگیر ون کنوے میں تیل و گیس کے زخائر ملے ہیں کمپنی کا کہنا تھا کہ ٹل بلاک میں رازگیر کنوے پر 3773 میٹر تک گہرائی تک گئے، ابتدائی جانچ میں کنوے سے 17.90 ملین معکب فٹ گیس یومیہ کے زخائر ملے ہیں۔ پاکستان میں آج ڈالر اور دیگر کرنسیوں کی قیمت,Business
242,قومی بچت سیونگ اکاؤنٹس میں سرمایہ کاری کرنے والوں کےلیے اہم خبر,https://urdu.arynews.tv/qaumi-bachat-bank-savings-account-profit-rate-from-oct-2024/,نیشنل سیونگز نے حال ہی میں پچھلے ماہ ستمبر میں بچت اکاؤنٹ سمیت مختلف مصنوعات پر دیے جانے والے منافع کی شرح پر نظر ثانی کی ہے۔ اس سے قبل نیشنل سیونگز پر سرمایہ کاروں کو 19 فیصد کا منافع دیا جارہا تھا تاہم اب اس منافع کی شرح کو کم کرکے 16 فیصد کردیا گیا ہے، سیونگ اکاؤنٹ میں سرمایہ کاری کرنے والوں کو منافع ہر سال 30 جون کو دیا جاتا ہے۔ یہ بات بھی قابل ذکر ہے کہ ایکٹو ٹیکس پیئر لسٹ (اے ٹی ایل) میں شامل افراد اپنی سرمایہ کاری کی تاریخ اور رقم/ پرافٹ سے قطع نظر منافع پر15 فیصد ودہولڈنگ ٹیکس ادا کریں گے۔ بینک کا یہ بھی کہنا ہے کہ ایکٹو ٹیکس پیئر لسٹ میں ظاہر نہ ہونے والے افراد پر ودہولڈنگ ٹیکس کی شرح سرمایہ کاری اور رقم/ پرافٹ کی تاریخ سے قطع نظر منافع کا 35 فیصد ہوگی جبکہ زکوٰۃ بھی قواعد کے مطابق لاگو ہوگی۔ خیال رہے کہ قومی بچت مرکز یا قومی بچت بینک چھوٹے سرمایہ کاروں کو اس طریقے سے سرمایہ کاری کرنے کی ترغیب دینے کے لیے سیونگ اکاؤنٹ پیش کرتا ہے جس سے ان کی روزمرہ کی مالی ضروریات کو پورا کرنے میں مدد مل سکتی ہے۔ بچت اکاؤنٹ، قومی بچت کا سب سے پرانا اور اعلیٰ ترین پروڈکٹ ہے، جو کہ اپنے سرمایہ کار کو ہفتے میں تین بار جمع کی گئی رقم نکالنے کے لیے ایک بہترین سہولت فراہم کرتا ہے۔ کوئی بھی پاکستانی شہری یا بیرون ملک مقیم پاکستانی اپنا بچت اکاؤنٹ ایک بالغ کے طور پر یا دو بالغ افراد مشترکہ طور پر اکاؤنٹ کھول سکتے ہیں۔ بچت اکاؤنٹ میں سرمایہ کاری کی کم از کم حد 100 روپے ہے جبکہ زیادہ سے زیادہ سرمایہ کاری کی کوئی حد نہیں ہے، نیشنل سیونگز کے دفتر میں ایک اکاؤنٹ ایک شخص ہی کھول سکتا ہے۔,Business
243,پاکستان میں مہنگائی اور بے روزگاری میں کمی کا امکان ہے، آئی ایم ایف,https://urdu.arynews.tv/imf-outlook-report-2024/,اسلام آباد: عالمی مالیاتی فنڈ (آئی ایم ایف) نے ورلڈ اکنامک آؤٹ لک رپورٹ 2024 جاری کر دی جس کے مطابق پاکستان میں مہنگائی و بے روزگاری میں کمی کا امکان ہے۔ آؤٹ لک رپورٹ میں آئی ایم ایف نے پاکستان میں رواں مالی سال معاشی شرح نمو 3.2 فیصد رہنے کی پیشگوئی کرتے ہوئے کہا کہ گزشتہ مالی سال معاشی شرح نمو 2.4 فیصد تک ریکارڈک ی گئی۔ آئی ایم ایف نے کہا کہ پاکستان میں اس سال مہنگائی کی اوسط شرح 9.5 فیصد رہے گی، مہنگائی کی سالانہ شرح 12 فیصد ہدف کے مقابلے 10.6 فیصد رہنے کا امکان ہے، گزشتہ مالی سال مہنگائی کی اوسط شرح 23.4 فیصد رہی۔ رپورٹ میں بے روزگاری سے متعلق پیشگوئی کی گئی کہ پاکستان میں بے روزگاری کی شرح کم ہو کر 7.5 فیصد پر آنے کا امکان ہے، گزشتہ مالی سال پاکستان میں بے روزگاری 8 فیصد ریکارڈ کی گئی۔ اس میں مزید کہا گیا کہ رواں مالی سال کرنٹ اکاؤنٹ خسارہ منفی 0.9 فیصد رہنے کا تخمینہ ہے، گزشتہ مالی سال کرنٹ اکاؤنٹ خسارہ منفی 0.2 فیصد تھا۔ ’سال 2024 میں عالمی معیشت 3.2 فیصد شرح سے ترقی کرے گی۔ عالمی معیشت کو تنازعات، سماجی تناؤ اور موسمیاتی خطرات کا سامنا ہے۔ علاقائی تنازعات شرح سود میں کمی کی عالمی کوششوں کو متاثر کر سکتے ہیں۔ تیل سمیت مختلف اجناس کی سپلائی میں خلل بھی پیدا ہو سکتی ہے۔‘ آؤٹ لک رپورٹ کے مطابق عالمی سطح پر مہنگائی اس سال 5.8 فیصد اور اگلے سال 4.3 فیصد رہنے کا امکان ہے، بین الاقوامی سطح پر اشیا کی مہنگائی میں کمی اور سروسز مہنگی ہونے کا خدشہ ہے، امریکا سمیت دنیا کی نصف آبادی انتخابات کے پیش نظر پالیسیوں میں تبدیلی متوقع ہے۔,Business
244,ملک بھر میں چاندی کی قیمت میں کتنا اضافہ ہوا؟,https://urdu.arynews.tv/silver-rate-today-pakistan-22-oct-2024/,"پاکستان میں چاندی کی قیمت بین الاقوامی مارکیٹ میں چاندی کی مانگ و رسد، ڈالر کی قیمت، مہنگائی، عوامی مانگ اور سرکاری پالیسیوں جیسے مختلف عوامل پر منحصر ہوتی ہے۔ ساڑھے باون تولہ چاندی کی قیمت کا تعین اس لیے اہم ہے کہ تاریخی طور پر یہ ایک معیاری وزن سمجھا جاتا ہے اور زیادہ تر چاندی کے زیورات اسی وزن اور مخصوص معیار کے تحت تیار کیے جاتے ہیں، پاکستان کے مختلف شہروں میں چاندی کی قیمت میں تھوڑا سا اتار چڑھاؤ پایا جاسکتا ہے۔ ملک میں مقامی کرنسی کے حساب سے روزانہ چاندی کی قیمت اپ ڈیٹ ہوتی ہے، فی گرام چاندی، دس گرام چاندی اور فی تولہ چاندی کی قیمت آج ملک میں کیا رہی اس حوالے سے ذیل میں قیمتوں کی تفصیلات بتائی گئی ہی۔ کراچی، لاہور اور اسلام آباد میں 10 گرامی چاندی کی قیمت بڑھ کر 3,003 روپے ہوگئی جبکہ ان شہروں میں ایک تولہ چاندی کی قیمت اضافے کے ساتھ 3,499 روپے ریکارڈ کی گئی۔ اسی طرح راولپنڈی، پشاور اور کوئٹہ میں بھی چاندی کے نرخ یکساں رہے، ان شہروں میں 10 گرامی چاندی کی قیمت 3,003 روپے رہی جبکہ ایک تولہ چاندی کی قیمت 3,499 روپے رہی۔ پاکستان میں چاندی کو صرف زیورات کے طور پر ہی نہیں بلکہ ایک محفوظ سرمایہ کاری کے طور پر بھی دیکھا جاتا ہے۔ یہاں چاندی کی سرمایہ کاری کے بارے میں کچھ اہم باتیں جاننا ضروری ہے: مہنگائی کے خلاف ایک ہیج:چاندی کو اکثر مہنگائی کے خلاف ایک ہیج سمجھا جاتا ہے۔ جب مہنگائی بڑھتی ہے تو چاندی کی قیمت میں بھی اضافہ ہونے کا امکان ہوتا ہے۔ طویل مدتی سرمایہ کاری:چاندی میں سرمایہ کاری کو طویل مدتی سرمایہ کاری کے طور پر دیکھا جاتا ہے۔ اس کی قیمت میں مختصر مدت میں اتار چڑھاؤ آ سکتا ہے لیکن طویل مدت میں یہ ایک اچھی سرمایہ کاری ثابت ہو سکتی ہے۔ سونا کے مقابلے میں کم خطرناک:سونا کے مقابلے میں چاندی کو کم خطرناک سرمایہ کاری سمجھا جاتا ہے۔ اگرچہ سونا بھی ایک محفوظ سرمایہ کاری ہے لیکن چاندی کی قیمت میں اتار چڑھاؤ کم ہوتا ہے۔ سرمایہ کاری کے طریقے:آپ چاندی کی سرمایہ کاری مختلف طریقوں سے کر سکتے ہیں، جیسے کہ آپ چاندی کے سکے خرید کر انہیں محفوظ کر سکتے ہیں، یا بھاری زیورات بنا کر بھی اسے محفوظ کیا جاسکتا ہے۔",Business
245,سونا عوام کی پہنچ سے دور، قیمت بلند ترین سطح پر,https://urdu.arynews.tv/today-gold-rates-in-pakistan-dated-22-october-2024/,ملک بھر میں سونے کی قیمت نئی بلند ترین سطح پر پہنچ گئی۔ آل پاکستان جیمز اینڈ جیولرز ایسوسی ایشن کے مطابق سونے کی فی تولہ قیمت میں 1100 روپے کا اضافہ ہوا ہے جس کے بعد فی تولہ قیمت 2 لاکھ 83 ہزار 400 روپے ہوگئی ہے۔ اسی طرح 10 گرام سونے کی قیمت 943 روپے اضافے سے 2 لاکھ 42 ہزار 970 روپے ہوگئی ہے۔ عالمی مارکیٹ میں بھی سونا 11 ڈالر کے اضافے سے 2737 ڈالر فی اونس کا ہوگیا۔ چاندی کی فی تولہ قیمت 3 ہزار 150 روپے پر مستحکم رہی ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ Currency Rates in Pakistan Today- پاکستان میں آج ڈالر کی قیمت اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
246,وزرا اور مشیروں کی مراعات میں اضافے کا فیصلہ,https://urdu.arynews.tv/kp-govt-increase-allowances-of-ministers-advisors/,پشاور: خیبر پختونخوا اسمبلی میں وزرا اور مشیروں کی مراعات میں اضافے کرنے کیلیے ترمیمی بل پیش کر دیا گیا۔ صوبائی اسمبلی مین پیش کیے گئے ترمیمی بل میں کہا گیا ہے کہ وزرا کو سرکاری گھر میں تزئین و آرائش کیلیے ایک بار 10 لاکھ دیے جائیں گے جس میں قالین، پردے، ائیر کنڈیشنڈ اور ایک ریفریجریٹر شامل ہوگا۔ ترمیمی بل میں کہا گیا کہ سرکاری گھر نہ ہونے کی صورت میں وزرا و مشیروں کو کرائے کی مد میں 2 لاکھ روپے دیے جائیں گے۔ بل میں مزید کہا گیا کہ کرائے کے گھر میں بھی وزرا تزئین و آرائش کیلیے 10 لاکھ روپے خرچ کر سکیں گے، وزیر رہائش کیلیے اپنا ذاتی گھر استعمال میں لانے پر 2 لاکھ روپے کرایہ وصول کر سکے گا۔ اس میں کہا گیا کہ سرکاری یا کرائے کی رہائش گاہ خالی کرنے پر ترئین و آرائش کی اشیا واپس کرے گا۔,Business
247,عوام ہوشیار!  اس کمپنی میں سرمایہ کاری نہ کریں,https://urdu.arynews.tv/secp-warns-public-against-investing-in-smart-pays/,کراچی : سیکیورٹی اینڈ ایکسچینج کمپنی نے انتباہ جاری کیا ہے کہ جس میں عوام کو خبردار کیا ہے کہ اسمارٹ پیز کے نام سے کام کرنیوالی کمپنی میں سرمایہ کاری نہ کریں۔ تفصیلات کے مطابق سیکورٹی اینڈایکسچینج کمپنی نے ایک اعلامیہ جاری کیا ، جس میں کہا ہے کہ اسمارٹ پیزکے نام سے کام کرنیوالی کمپنی غیر قانونی ہے۔ اعلامیے میں کہا گیا ہے کہ ایس ای سی پی نےغیر قانونی سرمایہ کاری ڈپازٹ لینے والے پلیٹ فارم کی نشاندہی کی ، سرمایہ کاری،ڈپازٹ اسکیموں پر منافع کی فراہمی کا جھوٹا دعویٰ کیا جا رہا ہے۔ ایس ای سی پی کا کہنا تھا کہ کمپنی اسمارٹ پیز کالائسنس یافتہ نان بینکنگ فنانس کمپنی ہونےکادعویٰ جھوٹا ہے، عوام کو مطلع کیا جاتا ہے کہ اسمارٹ پیز کے ذریعےرجسٹرڈ نہ ہوں۔ سیکورٹی اینڈایکسچینج کمپنی نے مزید کہا کہ اسمارٹ پیزبطورنان بینکنگ فنانس کمپنی رجسٹرڈ نہیں اور نہ لائسنس یافتہ ہے، عوام اس میں سرمایہ کاری نہ کریں۔ پاکستان میں آج ڈالر اور دیگر کرنسیوں کی قیمت,Business
248,سونے کی قیمت تاریخ کی بلند ترین سطح پر پہنچ گئی,https://urdu.arynews.tv/today-gold-rates-in-pakistan-dated-21-ocotober-2024/,پاکستان میں سونے کی قیمتوں میں مسلسل اضافہ ہورہا ہے اور سونے کی قیمت تاریخکی بلند ترین سطح پر پہنچ گئی ہے۔ آل پاکستان جیمز اینڈ جیولرز ایسوسی ایشن کے مطابق ملک میں سونے کی فی تولہ قیمت میں آج بھی 500 روپے کا اضافہ ہوا ہے جس کے بعد فی تولہ قیمت دو لاکھ 82 ہزار 300 روپے ہوگئی ہے۔ اسی طرح 10 گرام سونے کی قدر 429 روپے بڑھ کر دو لاکھ 42 ہزار 27 روپے رہی۔ عالمی مارکیٹ میں بھی سونے کی قیمت میں اضافے کا رجحان رہا ہے، سونا 5 ڈالر اضافے سے 2726 ڈالر فی اونس رہا۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
249,پاکستانی معیشت کیلئے اچھی خبر,https://urdu.arynews.tv/pakistans-current-account-surplus-record/,ملکی معیشت کیلئے اچھی خبر ہے کہ پاکستان کا کرنٹ اکاؤنٹ دو ماہ لگاتار سرپلس ریکارڈ ہو گیا۔ پاکستان کا کرنٹ اکاؤنٹ 6 ماہ کی بلند ترین سطح پر پہنچ گیا۔ اسٹیٹ بینک کے مطابق ستمبر 2024ء میں کرنٹ اکاؤنٹ 11 کروڑ 90 لاکھ ڈالر سرپلس ہوگیا جو ستمبر 2023ء میں کرنٹ اکاؤنٹ 21 کروڑ 80 لاکھ ڈالر خسارے میں تھا۔ ماہانہ بنیادوں پر کرنٹ اکاؤنٹ میں 310 فیصد بہتری آئی۔  اگست 2024ء میں کرنٹ اکاؤنٹ 2 کروڑ 90 لاکھ ڈالر سرپلس دیکھا گیا۔ مالی سال 25ء کی پہلی سہ ماہی میں کرنٹ اکاؤنٹ خسارہ سالانہ 92 فیصد کم ہوا۔   مالی سال 25ء کی پہلی سہ ماہی میں کرنٹ اکاؤنٹ 9 کروڑ 80 لاکھ ڈالر خسارے میں رہا۔ گزشتہ مالی سال کی پہلی سہ ماہی میں کرنٹ اکاؤنٹ خسارہ 1.24 ارب ڈالر تھا۔,Business
250,حکومت نے 5 لاکھ میٹرک ٹن چینی ملک سے باہر بھیجنے کے لیے طریقہ کار طے کر لیا,https://urdu.arynews.tv/sugar-exports-5-lakh-metric-tons/,اسلام آباد: حکومت نے پانچ لاکھ میٹرک ٹن چینی ملک سے باہر بھیجنے کے لیے طریقہ کار طے کر لیا۔ حکومتی ذرائع کے مطابق وفاقی حکومت نے 5 لاکھ میٹرک ٹن چینی برآمد کرنے کے لیے طریقہ کار طے کر لیا ہے، کابینہ سے سرکولیشن کے ذریعے چینی برآمد کے طریقہ کار کی منظوری بھی لی گئی، چینی کی برآمد کے لیے کوٹہ صوبوں میں تقسیم کیا جائے گا۔ ذرائع کا کہنا ہے کہ صوبوں میں کوٹہ چینی کی اس سال کی اصل پیدوار کی بنیاد پر تقسیم ہوگا، پنجاب کے لیے چینی کی برآمد کا سب سے زیادہ 64 فی صد کوٹہ مختص کیا جائے گا، سندھ 30 اور خیبر پختونخوا کے لیے شوگر ایکسپورٹ کا 6 فی صد کوٹہ مختص ہوگا۔ شوگر ایکسپورٹ کوٹہ صوبوں کے کین کمشنرز کے ذریعے تقسیم ہوگا، چینی برآمد کرنے کے لیے نوٹیفکیشن جاری ہونے کے 7 روز کے اندر کوٹہ مختص کیا جائے گا، اور مقامی مارکیٹ میں قیمتوں کے استحکام کے لیے کسی بھی وقت چینی برآمد روکی جا سکے گی۔ ذرائع کے مطابق چینی کی برآمد کے لیے چینی کی ریٹیل قیمت کا بینچ مارک فی کلو 145.15 روپے مقرر ہے، بینچ مارک سے ریٹیل قیمت بڑھنے پر چینی کی برآمد فوری منسوخ ہوگی، وفاقی کابینہ نے شوگر ایڈوائزری بورڈ کو چینی کی باقاعدہ مانیٹرنگ کا ٹاسک دے دیا ہے، اور صوبائی حکومتوں کو چینی کی قیمتوں کی نگرانی کرنے کا کہا گیا ہے۔ شوگر ملز مالکان چینی کی فی کلو ایکس مل قیمت 140 سے نہ بڑھنے کو یقینی بنائیں گے، چینی برآمد کے لیے وفاقی اور صوبائی حکومتیں کوئی سبسڈی نہیں دیں گے، اسٹیٹ بینک 15 روز بعد کی بنیاد پر چینی کی برآمد کی صورت حال سے ای سی سی کو آگاہ کرے گا، جب کہ وفاقی کابینہ کے فیصلے کے تحت چینی کی برآمد کا عمل 90 روز میں مکمل کیا جائے گا۔ واضح رہے کہ ای سی سی نے 11 اکتوبر کو 5 لاکھ میٹرک ٹن چینی برآمد کرنے کا فیصلہ دیا تھا، جون سے اب تک مجموعی طور پر 7 لاکھ 50 ہزار ٹن چینی برآمد کرنے کی اجازت دی گئی ہے، وفاقی کابینہ نے 25 ستمبر کو ایک لاکھ میٹرک ٹن چینی برآمد کرنے کی منظوری دی تھی، اس سے قبل وفاقی حکومت نے جون میں ڈیڑھ لاکھ ٹن چینی برآمد کرنے کی اجازت دی تھی۔,Business
251,وائرل کانٹینٹ کیسے تخلیق کریں؟ ’ٹک ٹاک ایکسپیریئنس‘ کی شاندار تقریب کا احوال,https://urdu.arynews.tv/tiktok-experience-karachi/,گزشتہ روز پاکستان بھر سے پہلی مرتبہ کری ایٹرز اور پبلشرز کراچی میں ایک روزہ ایونٹ ’’ٹک ٹاک ایکسپیریئنس‘‘ کے لیے جمع ہوئے، یہ ایونٹ ٹک ٹاک کی متحرک کمیونٹی کو نئے تجربات سے روشناس کرانے کے لیے منعقد کیا گیا تھا۔ اس تقریب میں معلوماتی پینل مباحثے، عملی ورکشاپس، اور انٹرایکٹو سرگرمیوں کا ایک دل چسپ سلسلہ شامل کیا گیا تھا، جس کا مقصد پاکستان میں ٹک ٹاک کمیونٹی کو مزید بلندیوں تک لے جانا تھا، اس ایونٹ میں معروف صنعتی ماہرین نے کانٹینٹ کی حکمت عملی، کمیونٹی کی تشکیل، اور ابھرتے ہوئے رجحانات کے بارے میں قیمتی معلومات فراہم کیں۔ ’ٹک ٹاک ایکسپیریئنس‘ میں کوک اسٹوڈیو ٹیم، ترکی کے میڈیا جائنٹ ترکواز میڈیا گروپ (Turkavaz Media Group) کے نمائندے اور پاکستان کی انٹرٹینمنٹ انڈسٹری کی نمایاں شخصیات نے گفتگو کی، اور ینگ سٹنرز نے سرپرائز میوزیکل پرفارمنس کے ساتھ حاضرین کو محظوظ کیا۔ ’ٹک ٹاک متھ بسٹرز‘ نامی سیشن میں اعلیٰ معیار کے کانٹینٹ سے متعلق عام غلط فہمیوں پر بات کی گئی، اور کری ایٹرز کی حوصلہ افزائی کی گئی کہ وہ ایسا کانٹینٹ تخلیق کریں جو ان کے ناظرین کی دل چسپی کا باعث ہو۔ CapCut نامی اہم سیشن میں جدید ترین ایڈیٹنگ ٹیکنالوجیز کا مظاہرہ کیا گیا، تاکہ کری ایٹرز اپنے کانٹینٹ کے پروڈکشن کے معیار کو بہتر بنا سکیں۔ ایک اہم پینل مباحثہ ’بلاک بسٹر کیسے بلاک بسٹر بنا‘ کے دوران ٹک ٹاک پر کوک اسٹوڈیو کے 15 ویں ایڈیشن کی کامیابی کی کہانی بیان کی گئی۔ کوک اسٹوڈیو کی ٹیم، جس میں محمد ابراہیم اور گلوکار عمیر بٹ شامل تھے، نے وائرل کانٹینٹ تخلیق کرنے، کری ایٹرز کے ساتھ شراکت داری کو فروغ دینے اور ہیرو کانٹینٹ کو فروغ دینے کے حوالے سے قیمتی معلومات فراہم کیں۔ پاکستان میں ٹک ٹاک کے ہیڈ آف کانٹنٹ آپریشنز اینڈ مارکیٹنگ سیف مجاہد نے کہا ”ٹک ٹاک میں ہم مقامی کری ایٹرز اور پبلشرز کو وہ تمام ٹولز، علم اور حمایت فراہم کرنے کے لیے پرعزم ہیں، جو انھیں مسلسل بدلتے ہوئے ڈیجیٹل منظرنامے میں ترقی کے لیے درکار ہیں۔ پہلی مرتبہ منعقد ہونے والا ٹک ٹاک ایکسپیرینس ایونٹ ہماری تخلیقی کمیونٹی میں کری ایٹویٹی، جدت اور ترقی کو فروغ دینے کے سفر میں ایک دلچسپ سنگ میل کی نشان دہی کرتا ہے۔“,Business
252,سونے کی قیمت میں اچانک بڑا اضافہ,https://urdu.arynews.tv/gold-price-gold-rates-pakistan/,کراچی: پاکستان میں سونے کی فی تولہ قیمت نیا ریکارڈ قائم کرتے ہوئے بلندی کی نئی سطح پر پہنچ گئی ہے۔ بین الاقوامی مارکیٹ میں سونے کی قیمت میں مسلسل اضافہ دیکھا جا رہا ہے، جس کے باعث پاکستان میں سونے کی قیمت نے تمام پچھلے ریکارڈ توڑتے ہوئے تاریخ کی بلند ترین سطح کو چھو لیا ہے۔ پاکستان میں سونا آج بھی تاریخ کی بلند ترین سطح پر ٹریڈ کر رہا ہے، ملک میں فی تولے قیمت میں ایک بار پھر بڑا اضافی ریکارڈ کیا گیا اور سونا 900 روپے کے اضافے کے بعد 2 لاکھ 81 ہزار 800 روپے فی تولہ ہو گیا۔ 10 گرام سونا 772 روپے اضافے کے ساتھ 2 لاکھ 41 ہزار 598 روپے پر پہنچ گیا ہے، عالمی مارکیٹ میں بھی سونے کی قیمتوں تاریخ کی بلند ترین سطح پر پہنچ گئی ہے، قیمت میں 9 ڈالر فی اونس کا اضافہ ہو گیا ہے، جس کے بعد بین الاقوامی مارکیٹ میں سونا 2721 ڈالر فی اونس پر پہنچ گیا۔ گولڈ ریٹ: پاکستان میں آج سونے کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
253,انٹر بینک میں روپیہ تگڑا ہوگیا، ڈالر کی قدر گر گئی,https://urdu.arynews.tv/inter-bank-dollar-rate-today-dated-18-october-2024/,کراچی: انٹربینک میں روپیہ تگڑا ہوگیا اور ڈالر کی قدر میں کمی ریکارڈ کی گئی ہے۔ اسٹیٹ بینک کا کہنا ہے کہ انٹربینک میں آج امریکی ڈالر 18 پیسے سستا ہوگیا ہے، ڈالر 277.79 پیسے سے کم ہوکر 277.61 پیسے پر بند ہوا۔ گزشتہ روز انٹربینک تبادلہ میں کاروبار کے اختتام پر ڈالر کی قیمت 277 روپے79 پیسے رہی تھی۔ انٹربینک میں دو روز قبل ڈالر 277 روپے 84  پیسے پر بند ہوا تھا۔ انٹربینک میں ڈالر کی قیمت 5 پیسے کم ہوئی ہے۔ اوپن مارکیٹ میں ڈالر 17 پیسے سستا ہوکر 279 روپے 11 پیسے کا ہوگیا تھا۔,Business
254,ملک میں مہنگائی کی شرح میں مزید اضافہ ریکارڈ,https://urdu.arynews.tv/inflation-rate-18-october-2024/,اسلام آباد: ملک میں مہنگائی کا طوفان تھم نہ سکا۔ رواں ہفتے 0.28 فیصد اضافے کے ساتھ اس کی مجموعی سالانہ شرح 15.20 فیصد تک پہنچ گئی۔ ادارہ شماریات نے اس حوالے سے رپورٹ جاری کر دی جس کے مطابق ایک ہفتے میں ٹماٹر، دالیں، آٹا، مرغی، گوشت سمیت 19 اشیاء مہنگی ہوئیں۔ ٹماٹر 30 روپے 45 پیسے، دال مونگ 32 روپے 87 پیسے، دال چنا 12 روپے 78 پیسے، بیس کلو آٹے کا تھیلا 38 روپے 31 پیسے، ایل پی جی کا گھریلو سلنڈر 46 روپے 80 پیسے، لہسن 7 روپے 47 پیسے، برائلر مرغی 4 روپے 44 پیسے فی کلو مہنگی ہوئی۔ ایک ہفتے میں انڈے 2 روپے فی درجن مزید مہنگے ہوئے جبکہ دال مسور، خوردنی گھی، مٹن اور بیف بھی مہنگا ہوا۔ رپورٹ کے مطابق حالیہ ہفتے 9 اشیائے ضروریہ کی قیمتوں میں کمی ہوئی ہے، پیاز 11 روپے 74 پیسے، کیلے 3 روپے 49 پیسے، دال ماش 3 روپے 92 پیسے فی کلو سستی ہوئی۔ ادارہ شماریات کے مطابق حالیہ ہفتے 23 اشیائے ضروریہ کی قیمتوں میں کوئی ردوبدل نہیں ہوا۔ پاکستان میں مہنگائی کی اصل وجہ کیا ہے؟ پاکستان میں مہنگائی کے خلاف آوازیں تو بہت اٹھائی جاتی ہیں لیکن اس کی بنیادی وجہ پر لوگوں کی سوچ عموماً واضح نہیں ہوتی، اس لیے یہ سوال بہت اہم ہے کہ پاکستان میں مہنگائی کی اصل وجہ رسد اور طلب میں توازن کا فقدان ہے یا ذخیرہ اندوزی؟ شہریوں کو درپیش ایک بڑا مسئلہ یہ ہے کہ انتظامیہ کے اقدامات کے باوجود اشیائے خورد و نوش سرکاری نرخ پر فروخت نہیں ہوتیں، اس حوالے سے ماہرین معیشت کی رائے ہے کہ حکومت اشیا کی رسد کی ضروریات کو پورا کرے۔ پاکستان میں آئے دن کھانے پینے کی اشیا عوام کی دسترس سے باہر ہو جاتی ہیں، دودھ سے لے کر پھل سمیت ہر چیز کی قیمتوں کو آگ لگ جاتی ہے۔ ماہرین کہتے ہیں کہ مہنگائی کی اصل وجہ طلب اور رسد کا عدم توازن ہے، جب کہ انتظامیہ غیر فطری طور پر اشیائے خورد و نوش کی قیمتوں کو کنٹرول کرنے کی ناکام کوشش کرتی آ رہی ہے، جب کہ عوام بھی قیمتوں میں اضافے کی سب سے بڑی وجہ انتظامیہ کی کمزوری کو بتاتے ہیں۔ پاکستان کئی دہائیوں سے طلب اور رسد کے غیر متوازن چنگل میں پھنسا ہوا ہے، جس سے چیزوں کی قیمتوں میں مسلسل اضافہ دیکھنے میں آ رہا ہے، ماہرین معاشیات کا کہنا ہے کہ مہنگائی کنٹرول کرنے کے لیے سرکاری پرائس لسٹ کی بجائے طلب و رسد کے توازن کو برقرار رکھنے کے لیے حکومت کو اقدامات کرنے ہوں گے۔ کمشنر کراچی سلیم راجپوت نے کہا کہ سپلائی اور ڈیمانڈ کا مسئلہ تو ہے، اس کے لیے حکومت مختلف اقدامات کرتی ہے، حال ہی میں اس حوالے سے کیے جانے والے اقدام کے نتیجے میں پیاز اور کیلوں کی قیمتیں نیچے آئیں، حکومت ایک ایکو سسٹم بناتی ہے جس میں مختلف اقدامات کیے جاتے ہیں۔ دوسری طرف ماہر معاشیات صدام حسین کا کہنا ہے کہ اکنامکس کا بنیادی اصول سپلائی اینڈ ڈیمانڈ کا ہے، مہنگائی کا حل ریٹ لسٹ لگانا نہیں ہے، اس کا حل اصل وجوہ کو حل کرنے میں ہے۔,Business
255,مفت سولر  سسٹم کیلئے آپ اہل ہیں یا نہیں؟,https://urdu.arynews.tv/kp-decided-to-provide-free-solar-units-to-low-income-households/,پشاور: مفت سولر یونٹس کن افراد کو فراہم کئے جائیں گے؟ اس حوالے سے اہم خبر آگئی ہے۔ تفصیلات کے مطابق وزیراعلیٰ خیبرپختونخواعلی امین گنڈاپور کی زیرصدارت اجلاس ہوا ، جس میں 7فلیگ شپ منصوبوں کی منظوری دی گئی۔ اجلاس میں فیصلہ کیا گیا کہ فلیگ شپ منصوبے 2027 کے آخر تک مکمل کیے جائیں۔ لائف انشورنس اسکیم پی ٹی آئی حکومت کا سماجی تحفظ کا دوسرا اہم پروگرام ہوگا، اسکیم کےتحت خاندان کے سربراہ کی فوتگی پر ورثا کو5  سے10 لاکھ روپےدیےجائیں گے۔ اجلاس میں کم آمدن والے گھرانوں کو سولر یونٹ فراہم کرنے کا فیصلہ کرتے ہوئے کہا گیا کہ پہلے مرحلے میں 65 ہزار مستحق گھرانوں کو مفت سولر یونٹس فراہم کیے جائیں گے اور دوسرے مرحلے میں لوگوں کو آسان اقساط پر 65 ہزار سولر یونٹس فراہم کیے جائیں گے۔ اجلاس میں تمام سرکاری عمارتوں کو شمسی توانائی پر منتقل کرنے کا بھی فیصلہ کیا گیا۔ اجلاس میں کہا گیا کہ دور دراز سیاحتی علاقوں میں سیاحوں کو گھروں میں رہائش کا تصور متعارف کیا جائے گا۔,Business
256,750 روپے کے پرائز بانڈ رکھنے والے افراد کیلیے خوشخبری,https://urdu.arynews.tv/750-prize-bond-list-17-october-2024/,750 روپے کے پرائز بانڈ رکھنے والے افراد کے لیے بڑی خوشخبری آگئی ہے۔ پاکستان شہریوں کی بڑی تعداد پرائز بانڈز میں سرمایہ کاری کرتی ہے کیونکہ اسے محفوظ تصور کیا جاتا ہے، پرائز بانڈ پر کوئی ماہانہ منافع تو فراہم نہیں کیا جاتا لیکن لوگوں کو قرعہ اندازی کے ذریعے انعامی رقم دی جاتی ہے جو باقاعدہ سے منعقد ہوتے ہیں۔ سینٹرل ڈائریکٹوریٹ آف نیشنل سیونگز نے 60 کی دہائی سے پرائز بانڈ اسکیم متعارف کروائی اور مرکزی بینک اس کے منیجر کے طور پر فرائض انجام دیتے ہیں۔ یہ پڑھیں: بڑی مالیت کے پرائز بانڈز رکھنے والے افراد کیلئے اہم خبر تین ماہ کے وقفے کے ساتھ نیشنل سیونگز قرعہ اندازی منقد کرتا ہے اور جیتنے والے خوش نصیبوں کے نمبرز کا اعلان کیا جاتا ہے۔ اس اسکیم کا مقصد فنڈز اکٹھا کرنا تھا اور عام آدمی کے لیے کسی نقصان کے بغیر فنڈز رکھنے کا یہ بہترین طریقہ ہے۔ فیصل آباد میں 750 روپے والے پرائز بانڈ کے انعام جیتنے والے افراد کی فہرست جاری کی گئی ہے۔ 750 روپے کے برائز بانڈ رکھنے والے شہری لسٹ میں اپنا نمبر چیک کریں,Business
257,پاکستان اسٹاک ایکسچینج نے اہم سنگ میل عبور کر لیا,https://urdu.arynews.tv/psx-raises-over-pkr-1-trillion-through-the-issuance-of-gop-ijarah-sukuk/,پاکستان اسٹاک ایکسچینج (پی ایس ایکس) نے ایک اہم سنگ میل عبور کر لیا۔ کیپٹل مارکیٹ انفراسٹرکچر کے ذریعے حکومت پاکستان اجارہ سکوک (جی آئی ایس) کا اجراء PKR 1.0 ٹریلین سے تجاوز کر گیا۔ یہ سنگ میل 16 ستمبر 2024 کو تیرویں جی آئی ایس نیلامی کی کامیاب تکمیل کے بعد حاصل کیا گیا جس سے وزارت خزانہ کیلیے اضافی PKR 207 بلین جمع کرنے میں مدد ملی۔ جی آئی ایس نیلامی پاکستان اسٹاک ایکسچینج میں 8 دسمبر 2023 کو شروع ہوئی اور اس کے بعد سے بینکوں، میوچل فنڈز اور بروکرز کی بھرپور شرکت دیکھی گئی۔ ہر نیلامی نے شریعت کے مطابق سرکاری سیکیورٹیز کی مارکیٹ کو بڑھانے میں مدد کی ہے۔ پی ایس ایکس نے بانڈز کے اجراء کے وقت سے لے کر ان کے پختہ ہونے تک ایک اعلیٰ درجے کا نیلامی کا نظام فراہم کرکے اور پورے عمل کی حمایت کرکے جی آئی ایس کی پیشکش میں اہم کردار ادا کیا۔ پی ایس ایکس عالمی ایکسچینجز میں ایک خاص مقام رکھتا ہے جو حکومتی قرض کے ابتدائی اجراء کو سنبھالتے ہیں۔ پی ایس ایکس حکومت پاکستان کو کیپٹل مارکیٹ انفراسٹرکچر انسٹی ٹیوشنز (سی ایم ای ای ای) کے ذریعے رقم اکٹھا کرنے میں اہم کردار ادا کرتا ہے۔ اس کی کامیابی کی ایک بڑی وجہ سکوک کی وسیع اقسام دستیاب ہیں جس میں رعایتی، مقررہ شرح اور متغیر شرح کے اختیارات شامل ہیں۔ سکوک کے لیے مختلف اوقات بھی ہیں جن میں 1 سال، 3 سال، 5 سال اور 10 سال کے اختیارات ہیں۔ یہ پہلی نیلامی کے بعد حکومت اور سرمایہ کاروں دونوں کی مختلف ضروریات کو پورا کرنے کے لیے متعارف کرائے گئے تھے۔ جی آئی ایس کے لیے ایک فعال پرائمری مارکیٹ بنانے میں مدد کرنے کے علاوہ، پاکستان اسٹاک ایکسچینج کے پاس ایک موثر سیکنڈری مارکیٹ بھی ہے۔ پی ایس ایکس کی توجہ لیکویڈیٹی کو بہتر بنانے پر ہے، جو مارکیٹ کو ترقی دینے کے اس کے مجموعی ہدف کی حمایت کرتا ہے۔ اس میں سرمایہ کاروں کی تعداد میں اضافہ اور پرائمری اور سیکنڈری دونوں مارکیٹوں میں مارکیٹ کو گہرا بنانا شامل ہے۔ اس اہم کامیابی پر تبصرہ کرتے ہوئے پاکستان سٹاک ایکسچینج کے قائم مقام سی ای او ندیم نقوی نے کہا ’جی آئی ایس کے اجراء میں PKR 1 ٹریلین تک پہنچنا یہ ظاہر کرتا ہے کہ سرمایہ کاروں کا پی ایس ایکس پر اعتماد اور اعلیٰ معیار کے شریعت کے مطابق اختیارات کی مسلسل مانگ ہے۔ جدت طرازی اور مارکیٹ کے بنیادی ڈھانچے کے لیے ہماری وابستگی نے ہمیں ایک سال سے بھی کم عرصے میں تیزی سے ترقی کرنے میں مدد کی ہے، اور ہم اپنے تمام مارکیٹ کے شرکاء کے لیے تجربے کو بہتر بناتے رہتے ہیں۔ پی ایس ایکس میں جی آئی ایس کے لیے پرائمری اور سیکنڈری مارکیٹس کو ٹریڈنگ کے لیے مضبوط پی ایس ایکس آکشن سسٹم اور نیو ٹریڈنگ سسٹم (این ٹی ایس) کی حمایت حاصل ہے‘۔ انہوں نے کہا کہ ہمیں یقین ہے کہ آنے والے سالوں میں جی آئی ایس کی مارکیٹ ترقی کرتی رہے گی۔ ہم ان نیلامیوں کے انتظام کے لیے پی ایس ایکس، این سی سی پی ایل، اور سی ڈی سی پر اعتماد کرنے پر وزارت خزانہ (ایم او ایف) کا شکریہ ادا کرتے ہیں، اور ہم اس عمل کے دوران ان کی قیمتی رہنمائی اور تعاون کے لیے سیکیورٹیز اینڈ ایکسچینج کمیشن آف پاکستان (ایس سی سی پی) کو سراہنا چاہتے ہیں۔ آخر میں، لیکن بہت اہم بات، میں اس بات کی تعریف اور اعتراف کرنا چاہوں گا کہ پی ایس ایکس پلیٹ فارم کے ذریعے جی آئی ایس نیلامی کے انعقاد کا یہ اقدام ہماری محترم چیئرپرسن، ڈاکٹر شمشاد اختر کی قیادت میں اس وقت شروع ہوا، جب وہ نگراں وزیر خزانہ تھیں۔,Business
258,حکومت کا 5 آئی پی پیز کو حتمی تصفیے کی مد میں بھاری رقم ادا کرنے کا فیصلہ,https://urdu.arynews.tv/5-ipps-final-settlement-16-10-2024/,اسلام آباد: 5 انڈپنڈنٹ پاور پروڈیوسرز (آئی پی پیز) کے ساتھ معاہدے ختم کرنے کے معاملے پر وفاقی حکومت نے حتمی تصفیے کی مد میں بھاری رقم ادا کرنے کا فیصلہ کر لیا۔ ذرائع نے اے آر وائی نیوز کو بتایا کہ حکومت آئی پی پیز کو حتمی تصفیے کی مد میں 72 ارب روپے ادا کرے گی، پانچوں پروڈیوسرز کے ساتھ معاہدے ختم کرنے کا اطلاع یکم اکتوبر سے ہوگا۔ حکومت حبکو کو 36 ارب 50 کروڑ، روش پاور کو ساڑھے 15 ارب، لال پیرپاور کمپنی کو 12 ارب 80 کروڑ، اٹلس پاور لمیٹڈ کو 15 ارب 50 کروڑ اور صبا پاور کو 6 ارب روپے ادا کرے گی۔ ذرائع کے مطابق آئی پی پیز کو ادائیگیوں میں لیٹ پیمنٹ سر چارج شامل نہیں ہوگا۔ 10 اکتوبر کو وفاقی کابینہ نے معاہدے ختم کرنے کا آغاز کیا تھا جبکہ وزیر اعظم شہباز شریف نے بتایا تھا کہ پانچ آئی پی پیز سے ٹیک اینڈ پے معاہدے ختم کر دیے گئے۔ اس اقدام سے بجلی صارفین کو سالانہ 60 ارب اور ملکی خزانے کو 411 ارب روپے کی بچت ہوگی۔ شہباز شریف نے بتایا تھا کہ 5 آئی پی پیز کے واجبات کو ادا کیا جائے گا تاہم سود ختم کر دیا گیا ہے، ان آئی پی پیز کے مالکان نے خوشدلی اور اتفاق کے ساتھ یہ معاہدے ختم کرنا قبول کیا اور قومی مفاد کو ترجیحی دیتے ہوئے ذاتی مفاد کو قربان کیا۔ ان کا کہنا تھا کہ پانچ پروڈیوسرز سے بجلی خریدنے کے معاہدے ختم کرنا آغاز ہے، اس کے بعد دیگر پروڈیوسرز سے بھی بات چیت کی جائے گی اور ان سے معاہدوں پر نظر ثانی کر کے بجلی ٹیرف میں کمی کریں گے۔,Business
259,مکیش امبانی کے چوبیس گھنٹوں میں 1600 ارب روپے ڈوب گئے,https://urdu.arynews.tv/mukesh-ambani-loses-over-rs-160000000000-in-24-hours/,بھارت کے ارب پتی تاجر مکیش امبانی کے 24 گھنٹوں میں 1600 ارب روپے ڈوب گئے۔ بھارتی میڈیارپورٹسکے مطابق کیپٹل مارکیٹ پورے تجارتی سیشن کے دوران اتار چڑھاؤ کا شکار رہی جس کے نتیجے میں امبانی کی سربراہی میں قائم ریلائنس انڈسٹری کے حصص کی قیمت میں 2 فیصد کمی ہوئی۔ کمپنی کے شیئر میں کمی سے ایک ہی دن میں امبانی کو دو بلین ڈالر یعنی کے 1600 ارب روپے کا نقصان اٹھانا پڑا۔ مکیش امبانی کی دولت میں اچانک کمی سے ان کی پوزیشن بلومبرگ کی ارب پتی شخصیات کی فہرست میں تبدیل ہوگئی ہے۔ ایشیا کے امیر ترین شخصیت بلومبرگ بلین ایئرز انڈیسک میں 102 بلین ڈالر کی مجموعی مالیت کے ساتھ 15ویں نمبر پر چلے گئے ہیں۔ چند روز قبل رپورٹس میں کہا گیا تھا کہ ریلائنس انڈسٹریز کے چیئرمین اور ان کے خاندان نے ایک بوئنگ 737 خریدنے کے بعد اپنی انوینٹری میں ایک اور جیٹ شامل کیا جسے لگژری پرائیویٹ جیٹ میں تبدیل کیا گیا جس کی لاگت تقریبا 150 ملین ڈالر تھی۔ لگژری جیٹ میں 230 مسافروں کی گنجائش ہے اور اسے سوئٹزرلینڈ میں اپنی مرضی کے مطابق بنایا گیا تھا۔ علاوہ ازیں اڈانی گروپ کے چیئرپرسن گوتم اڈانی نے اپنی مجموعی مالیت میں 266 ملین ڈالر کا اضافہ کیا ہے جس کے بعد اڈانی کی مجموعی مالیت 99.2 بلین ہوگئی ہے جس سے وہ عالمی ارب پتی شخصیات کی فہرست میں 18ویں نمبر پر آگئے۔ ٹیسلا کے بانی ایلون مسک نے 241 بلین ڈالر کی مجموعی مالیت کے ساتھ دنیا کے امیر ترین شخص کے طور پر اپنا نام برقرار رکھا ہے۔ ان کے بعد ایمیزون کے بانی جیف بیزوس 211 بلین ڈالر کے ساتھ دوسرے نمبر پر موجود ہیں۔,Business
260,پاکستان میں سونے کی  قیمت کا نیا ریکارڈ قائم ، فی تولہ کتنا کا ہوگیا؟,https://urdu.arynews.tv/gold-rate-in-pakistan-today-16-oct-2024/,کراچی : پاکستان میں سونے کی فی تولہ قیمت نیا ریکارڈ قائم کرتے ہوئے بلندی کی نئی سطح پر پہنچ گئی۔ بین الاقوامی مارکیٹ میں سونے کی قیمت میں مسلسل اضافہ دیکھا جا رہا ہے، جس کے باعث پاکستان میں سونے کی قیمت نے تمام پچھلے ریکارڈ توڑتے ہوئے تاریخ کی بلند ترین سطح کو چھولیا۔ پاکستان میں سونا آج بھی تاریخ کی بلند ترین سطح پر ٹریڈ کر رہا ہے، ملک میں فی تولے قیمت میں ایک بار پھر بڑا اضافی ریکارڈ کیا گیا اور سونا 2200 روپے کے اضافے کے بعد 2 لاکھ 77 ہزار 200 روپے فی تولہ ہوگیا۔ دس گرام سونا 1886 روپے اضافے کے ساتھ 2 لاکھ 37 ہزار 654 روپے پر پہنچ گیا جبکہ چاندی کی فی تولہ قیمت 3 ہزار 50 روپے پر مستحکم رہی۔ عالمی مارکیٹ میں سونے کی قیمتوں تاریخ کی بلند ترین سطح پر پہنچ گئی، قیمت میں 22 ڈالر فی اونس کا اضافہ ہوا، جس کے بعد بین الاقوامی مارکیٹ میں سونا 2675 ڈالر فی اونس پر پہنچ گیا۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گزشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔ Currency Rates in Pakistan Today- پاکستان میں آج ڈالر کی قیمت,Business
261,750 روپے کے  پرائز بانڈ رکھنے والوں کے لئے بڑی خبر آگئی,https://urdu.arynews.tv/750-prize-bond-check-out-full-draw-list-in-pakistan/,کراچی : 750 روپے کے پرائز بانڈ رکھنے والوں کے لیے بڑی خبر آگئی ، جیتنے والے خوش نصیبوں کے نمبروں کا اعلان کر دیا گیا۔ تفصیلات کے نیشنل سیونگز ڈویژن نے 750 روپے کے پرائز بانڈ کی قرعہ اندازی کا اعلان کردیا ، پرائز بانڈ کی 100 ویں قرعہ اندازی ملتان میں گذشتہ روز فیصل آباد میں ہوئی۔ اس بانڈ کے پہلے انعام کی رقم 1.5 ملین روپے ہے جبکہ دوسرے انعام کے تین امیدواروں کو پچاس لاکھ روپے دیے جاتے ہیں جبکہ 1696 تیسرے انعامات ہیں جن کے فاتحین کو 9300 روپے کا نقدم انعام دیا جاتا ہے۔ قرعہ اندازی میں پہلا انعام جیتنے والے خوش نصیب کا نمبر 871778 ہے جبکہ دوسرے انعام کا قرعہ 249962 ، 448780 اور 499322 نمبرز رکھنے والوں کا نکلا۔ یہاں آپ کو یہ بتاتے چلیں کہ انعام جیتنے والے والا واحد ایک شخص نہیں بلکہ متعدد بھی ہو سکتے ہیں کیونکہ ہی ایک ہی نمبر کے متعدد بانڈز جاری کیئے جاتے ہیں ۔ خیال رہے تین ماہ کے وقفے کے ساتھ نیشنل سیونگز قرعہ اندازی منعقد کرتا ہے اور جیتنے والے خوش نصیبوں کے نمبرز کا اعلان کیا جاتا ہے۔ حکومت کی طرف سے شروع کی گئی پرائز بانڈ اسکیم کے دو مقاصد ہیں، پہلا عوامی اقدامات کے لیے فنڈز پیدا کرنا اور دوسرا ریاست کے شہریوں کو اپنی دولت کی قدر میں کمی کے خطرے کے بغیر محفوظ طریقہ پیش کرنا ہے۔,Business
262,پاکستان اسٹاک ایکسچینج میں کاروبار کا تیزی پر اختتام,https://urdu.arynews.tv/pakistan-stock-exchange-15-october-2024/,کراچی: پاکستان اسٹاک ایکسچینج میں کاروبار کے دوسرے روز تیزی پر اختتام ہوا ہے۔ اے آر وائی نیوز کے مطابق پاکستان اسٹاک ایکسچینج میں 100 انڈیکس میں 579 پوائنٹس کا اضافہ ہوا اور انڈیکس 85 ہزار 840 پوائنٹس پر بند ہوا۔ انڈیسک کی بلند ترین سطح 85 ہزار 894 پوائنٹس ریکارڈ ہوئی تھی۔ گزشتہ روز انڈیکس 85 ہزار 261 پوائنٹس پر بند ہوا تھا، مارکیٹ میں 42 کروڑ 21 لاکھ سے زائد شیئرز کا کاروبار ہوا۔ شیئرز کی مالیت 24 ارب 46 کروڑ 76 لاکھ روپے سے زائد ریکارڈ ہوئی جبکہ مجموعی طر پر 442 کمپنیوں کے حصص کا کاروبار ہوا۔ 200 کمپنیوں کے حصص میں تیزی اور 173 میں مندی ہوئی۔ پاکستان اسٹاک ایکسچینج میں گزشتہ روز کاروبار کا منفی دن رہا تھا جہاں 100 انڈیکس میں کمی دیکھی گئی تھی۔ کاروباری دن میں 100 انڈیکس میں مجموعی طور پر 222 پوائنٹس کی کمی ہوئی تھی۔ کاروبار کے اختتام پر 100 انڈیکس 85 ہزار 261 پوائنٹس پر بند ہوا تھا جبکہ کاروبار کے دوران 100 انڈیکس 948 پوائنٹس کے بینڈ میں رہا تھا۔ بازار میں کل 47.76 کروڑ شیئرز کے سودے 23.47 ارب روپے میں طے ہوئے تھے جبکہ مارکیٹ کیپٹلائزیشن 7 ارب روپے اضافے سے 11 ہزار 164 ارب روپے رہی تھی۔ Comments,Business
263,شکایات پر بینک صارفین کو 1 ارب سے زائد کی رقم واپس,https://urdu.arynews.tv/refund-of-more-than-1-billion-to-bank-customers-on-complaints/,"بینکنگ محتسب نے رواں سال کے پہلے نو ماہ کےدوران بینک صارفین کو ایک ارب سے زائد روپے کا ریلیف فراہم کیا۔ بینکنگ محتسب نے رواں سال  کے پہلے نو ماہ  کے دوران 18,836 شکایات کا ازالہ کرکے  بینک صارفین کو 1 ارب چھ کروڑ روپے کی رقم واپس دلوائی۔ یکم جنوری  سے 30 ستمبر 2024 ء تک 21,904 نئی شکایات موصول ہوئیں۔ وزیر اعظم کے پورٹل کی 5,277 شکایات سے بھی شکایات موصول ہوئی ہیں۔ گزشتہ سال اسی عرصے کے دوران 18,431 شکایات کا ازالہ کرکے بینک صارفین کو97  کروڑ 23 لاکھ روپے کی رقم دلوائی گئی تھی۔ بینکنگ محتسب سراج الدّین عزیز کا کہنا ہے کہ عوام  کو روز بروز بڑھتی ہوئی دھوکہ دہی کی سرگرمیوں سے بچنےکے لیے بینک صارفین ذاتی اور مالی معلومات کسی شخص پر ظاہر نہ کریں اپنے  موبائل  فون پر ناقابل اعتماد اور غیرمستند ذریعہ سے موصول ہونے والے لنک کو کلک نہ کریں۔ ان کا کہنا تھا کہ بینک صارفین مشکوک کالز کے موصول ہونے کی صورت میں اپنے بینک کی قریبی برانچ یا بینک کی ہیلپ لائن پر رابطہ  کریں۔",Business
264,سونے کی فی تولہ قیمت کم ہوگئی,https://urdu.arynews.tv/gold-rates-in-pakistan-dated-15-october-2024/,پاکستان میں سونے کی فی تولہ قیمت میں کمی کا رجحان رہا ہے۔ آل پاکستان جیمز اینڈ جیولرز ایسوسی ایشن کے مطابق پاکستان میں سونا 700 روپے کمی سے فی تولہ 2 لاکھ 75 ہزار روپے کا ہوگیا ہے۔ اسی طرح دس گرام سونے کی قیمت 600 روپے کمی کے بعد 2 لاکھ 35 ہزار 768 روپے ہوگئی ہے۔ عالمی مارکیٹ میں بھی سونے کی قیمت میں کمی کا رجحان رہا، اور فی اونس سونا 6 ڈالر کمی سے 2653ڈالرز کا ہوگیا ہے۔ گزشتہ تین روز سے سونے کی قیمت میں مسلسل اضافہ ہورہا تھا جبکہ آج عالمی مارکیٹ میں قیمتوں میں کمی کے بعد پاکستان میں بھی سونے کی قیمت میں کمی آئی ہے۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
265,ٹک ٹاک نے پاکستان میں 17 کروڑ 88 لاکھ سے زائد ویڈیوز ڈیلیٹ کر دیں,https://urdu.arynews.tv/tiktok-deleted-180-million-videos-pakistan/,"2024 کی دوسری سہ ماہی میں ٹک ٹاک پلیٹ فارم نے پاکستان میں 17 کروڑ 88 لاکھ 27 ہزار 465 سے زیادہ ویڈیوز ڈیلیٹ کی ہیں، اِن میں سے 14 کروڑ 44 لاکھ 30,133 کو آٹومیشن کے ذریعے ڈیلیٹ کیا گیا۔ تفصیلات کے مطابق صارفین کے محفوظ اور مثبت تجربے کو فروغ دینے کے لیے ٹک ٹاک نے 2024 کی دوسری سہ ماہی کے لیے کمیونٹی گائیڈ لائنز انفورسمنٹ رپورٹ جاری کی ہے۔ اس رپورٹ سے ظاہر ہوتا ہے کہ ٹک ٹاک پاکستان میں کانٹینٹ کو اعتدال پر لانے کے لیے مستعد رہتا ہے، اور جن ویڈیو کانٹینٹ اور اکاؤنٹس کو ڈیلیٹ کیا جاتا ہے اس میں شفافیت کا بھرپور خیال رکھا جاتا ہے، اس سے ٹک ٹاک کی ڈیٹیکشن ٹیکنالوجی کے جدید استعمال کی نشان دہی بھی ہوتی ہے، جس کی مدد سے رئیل ٹائم میں نقصان دہ کانٹینٹ کو ختم کیا جانا ممکن ہوا ہے۔ کانٹینٹ میں اعتدال کے نظام کو مضبوط بناتے ہوئے سہ ماہی رپورٹ کے مطابق اس سے قبل پاکستان میں ٹک ٹاک سے 3 کروڑ 7 لاکھ 9,744 سے زیادہ ویڈیوز کو حذف کیا گیا تھا، اہم نتائج سے پتا چلتا ہے کہ اِن میں سے 99.5 فی صد ویڈیوز کو صارفین کی جانب سے رپورٹ کرنے سے پہلے ہی حذف کیا گیا، جب کہ 97 فی صد کو 24 گھنٹوں کے اندر ڈیلیٹ کیا گیا۔ رپورٹ کے مطابق ٹک ٹاک پر روزانہ ایک ارب سے زائد افراد وزٹ کرتے ہیں، اور لاکھوں ویڈیوز پوسٹ کی جاتی ہیں، جن میں نقصان دہ مواد پر نظر رکھنے کے لیے ٹک ٹاک خود کار اعتدال پسندی کی ٹیکنالوجی کو ترجیح دے رہا ہے، تاکہ پاکستانی صارفین کو محفوظ پلیٹ فارم میسر ہو۔ ٹک ٹاک کا کہنا ہے کہ وہ اعتدال پسندی کے لیے جدید ترین ٹیکنالوجیز میں سرمایہ کاری کر رہا ہے۔",Business
266,انکم ٹیکس گوشوارے جمع کرانے کی آخری تاریخ میں توسیع,https://urdu.arynews.tv/fbr-income-tax-returns-extension-of-deadline/,اسلام آباد : فیڈرل بورڈ آف ریونیو (ایف بی آر) نے انکم ٹیکس گوشوارے جمع کرانے کی آخری تاریخ 31 اکتوبر تک توسیع کردی۔ اس حوالے سے ایف بی آر حکام کا کہنا ہے کہ گوشوارے جمع کرانے کی تاریخ میں توسیع بینک تعطیلات کی وجہ سے کی گئی ہے۔ ایف بی آر حکام کے مطابق مختلف ٹیکس بار کے علاوہ تاجرتنظیموں نے بھی تاریخ میں توسیع کی درخواست کی تھی۔ وزیراعظم شہباز شریف نے ٹیکس گزاروں کی سہولت کیلئے انکم ٹیکس گوشوارے جمع کرانے کی آخری تاریخ میں توسیع کی منظوری دی۔ یاد رہے کہ اس سے قبل 30 ستمبر کو بھی تجارتی تنظیموں اور ٹیکس بارز کی درخواستوں کے بعد گوشوارے جمع کرانے کی آخری تاریخ میں چودہ اکتوبر تک توسیع کی گئی تھی۔ واضح رہے کہ ایف بی آر کو 30 ستمبر 2024 تک تقریباً 36 لاکھ 60 ہزار انکم ٹیکس گوشوارے موصول ہوئے تھے جو گزشتہ سال کی اسی مدت کے دوران موصول ہونے والے گوشواروں 19 لاکھ 50 ہزار کے مقابلے میں تقریباً 88 فیصد زیادہ ہے۔ گزشتہ برس 62 لاکھ 40 ہزار ریٹرن فائل کیے گئے تھے۔ ایف بی آر ترجمان کا کہنا ہے کہ یکم جولائی سے تیرہ اکتوبر تک دس لاکھ 35 ہزار نئے فائلرز نے رجسٹریشن کرائی ہے جبکہ گزشتہ سال کے اسی عرصے میں تقریباً چھ لاکھ بائیس ہزار نئے فائلر رجسٹرڈ ہوئے تھے۔ Comments,Business
267,سیلز ٹیکس کی مد میں اربوں روپے فراڈ میں ملوث 5 ملزمان گرفتار,https://urdu.arynews.tv/fbr-action-sales-tax-fraud-05-suspects-arrested/,اسلام آباد : فیڈرل بورڈ آف ریونیو (ایف بی آر) نے سیلز ٹیکس کی مد میں اربوں روپے کے فراڈ میں ملوث5 ملزمان کو حراست میں لے لیا۔ تفصیلات کے مطابق ایف بی آر نے سیلز ٹیکس فراڈ کرنے والوں کیخلاف ملک بھر میں کریک ڈاؤن شروع کردیا۔ ایف بی آر کے ماتحت ادارے انٹیلیجنس اینڈ انویسٹیگیشن کے ریجنل ڈائریکٹوریٹس نے ملک بھر میں پانچ کمپنیوں کے چیف فنانشل آفیسرز سمیت ٹیکس فراڈ میں ملوث ملزمان کو گرفتار کرلیا ہے۔ ڈائریکٹوریٹس آف انٹیلی جنس اینڈ انوسٹی گیشنز ان لینڈ ریونیو حیدرآباد، فیصل آباد نے کارروائیاں کرکے ملزمان کو گرفتار کروایا، مذکورہ 5 ملزمان سیلز ٹیکس کی مد میں اربوں روپے کے فراڈ میں ملوث بتائے جارہے ہیں۔ ایف بی آر حکام کے مطابق یہ گرفتاریاں ملک بھر میں سیلز ٹیکس فراڈ میں ملوث منظم مافیا اور ان کے بینیفیشریز کے خلاف کریک ڈاؤن کے دوران کی گئی ہیں اور ایف بی آر کے نافذ کردہ ٹیکس قوانین کی تعمیل کو بڑھانے کے اقدامات کا حصہ ہیں۔ یاد رہے کہ وزیر خزانہ محمد اورنگزیب، چیئرمین ایف بی آر راشد محمود لنگڑیال اور ڈائریکٹر جنرل انٹیلیجنس اینڈ انویسٹیگیشن ان لینڈ ریونیو عقیل صدیقی کی جانب سے دس اکتوبر 2024 کو مشترکہ پریس کانفرنس میں جعلی اور فلائنگ انوائسز سے فائدہ اٹھانے والے کاروباری اداروں اور ان میں ملوث چیف فنانشل آفیسرز کے خلاف کریک ڈاؤن کا اعلان کیا گیا تھا۔ Comments,Business
268,پاکستان بھر میں آج چاندی کی قیمت کیا رہی؟,https://urdu.arynews.tv/silver-rate-today-pakistan-14-oct-2024/,"پاکستان میں چاندی کی قیمت بین الاقوامی مارکیٹ میں چاندی کی مانگ و رسد، ڈالر کی قیمت، مہنگائی، عوامی مانگ اور سرکاری پالیسیوں جیسے مختلف عوامل پر منحصر ہوتی ہے۔ ساڑھے باون تولہ چاندی کی قیمت کا تعین اس لیے اہم ہے کہ تاریخی طور پر یہ ایک معیاری وزن سمجھا جاتا ہے اور زیادہ تر چاندی کے زیورات اسی وزن اور مخصوص معیار کے تحت تیار کیے جاتے ہیں، پاکستان کے مختلف شہروں میں چاندی کی قیمت میں تھوڑا سا اتار چڑھاؤ پایا جاسکتا ہے۔ ملک میں مقامی کرنسی کے حساب سے روزانہ چاندی کی قیمت اپ ڈیٹ ہوتی ہے، فی گرام چاندی، دس گرام چاندی اور فی تولہ چاندی کی قیمت آج ملک میں کیا رہی اس حوالے سے ذیل میں قیمتوں کی تفصیلات بتائی گئی ہی۔ کراچی، لاہور اور اسلام آباد میں 10 گرامی چاندی کی قیمت 2,815 روپے رہی جبکہ ان شہروں میں ایک تولہ چاندی کی قیمت 3,280 روپے ریکارڈ کی گئی۔ اسی طرح راولپنڈی، پشاور اور کوئٹہ میں بھی چاندی کے نرخ یکساں رہے، ان شہروں میں 10 گرامی چاندی کی قیمت 2,815 روپے رہی جبکہ ایک تولہ چاندی کی قیمت 3,280 روپے رہی۔ پاکستان میں چاندی کو صرف زیورات کے طور پر ہی نہیں بلکہ ایک محفوظ سرمایہ کاری کے طور پر بھی دیکھا جاتا ہے۔ یہاں چاندی کی سرمایہ کاری کے بارے میں کچھ اہم باتیں جاننا ضروری ہے: مہنگائی کے خلاف ایک ہیج:چاندی کو اکثر مہنگائی کے خلاف ایک ہیج سمجھا جاتا ہے۔ جب مہنگائی بڑھتی ہے تو چاندی کی قیمت میں بھی اضافہ ہونے کا امکان ہوتا ہے۔ طویل مدتی سرمایہ کاری:چاندی میں سرمایہ کاری کو طویل مدتی سرمایہ کاری کے طور پر دیکھا جاتا ہے۔ اس کی قیمت میں مختصر مدت میں اتار چڑھاؤ آ سکتا ہے لیکن طویل مدت میں یہ ایک اچھی سرمایہ کاری ثابت ہو سکتی ہے۔ سونا کے مقابلے میں کم خطرناک:سونا کے مقابلے میں چاندی کو کم خطرناک سرمایہ کاری سمجھا جاتا ہے۔ اگرچہ سونا بھی ایک محفوظ سرمایہ کاری ہے لیکن چاندی کی قیمت میں اتار چڑھاؤ کم ہوتا ہے۔ سرمایہ کاری کے طریقے:آپ چاندی کی سرمایہ کاری مختلف طریقوں سے کر سکتے ہیں، جیسے کہ آپ چاندی کے سکے خرید کر انہیں محفوظ کر سکتے ہیں، یا بھاری زیورات بنا کر بھی اسے محفوظ کیا جاسکتا ہے۔",Business
269,پاور سیکٹر کے گردشی قرضوں میں اضافہ،  عالمی بینک کا تحفظات کا اظہار,https://urdu.arynews.tv/world-bank-expresses-concern-over-pakistans-power-sector-circular-hike/,اسلام آباد : حکومت پاکستان کی جانب سے بجلی کی قیمتوں میں تاریخی اضافے کے باوجود پاور سیکٹر کے گردشی قرض بڑھ گئے، جس پر ورلڈ بینک نے تحفظات کا اظہار کردیا۔ تفصیلات کے مطابق عالمی بینک نے پاکستان کے پاور سیکٹر کے سرکلر ڈیٹ میں اضافے پر تحفظات کو اظہار کردیا، بجلی کی قیمتوں میں تاریخی اضافے کے باوجود سرکلرڈیٹ میں اضافہ ہوا۔ ورلڈ بینک نے بتایا کہ گزشتہ 6 سال میں پاور سیکٹر کے سرکلر ڈیٹ میں 1241 ارب کا اضافہ ہوا، مالی سال 2019 سے2021 تک پاور سیکٹر کے گردشی قرض میں تیزی سےاضافہ ہوا اور یہ 1128 ارب روپے بڑھ گئے۔ ورلڈ بینک کا کہنا تھا کہ سال 2022 سے 24 کے دوران گردشی قرض میں اضافہ میں کمی ہوئی تاہم اس دوران گردشی قرض میں صرف ایک سو تیرہ ارب روپے کا اضافہ ہوا۔ مالی سال 2024 میں پاکستان کے پاورسیکٹر کے گردشی قرض کا حجم 2393 ارب روپےتک پہنچ گیا جبکہ مالی سال 2018 میں یہ 1152 ارب روپےتھا، جو مالی 2019 میں 1612 ارب، 2020 میں 2150 ارب، 2021 میں 2280 ارب، 2022 میں 2253 ارب اور 2023 میں 2310 ارب روپے تھا۔ پاکستان میں آج ڈالر اور دیگر کرنسیوں کی قیمت,Business
270,سال 2024  سے 2029 تک کن اداروں کی نجکاری کی جائے گی؟ پلان سامنے آگیا,https://urdu.arynews.tv/pakistan-govt-unveils-5-year-privatisation-plan/,اسلام آباد : وفاقی حکومت کا پانچ سال کا نجکاری منصوبہ سامنےآگیا، جس میں بتایا گیا کہ 2024 سے 2029 تک کن اداروں کی نجکاری کی جائے گی؟ تفصیلات کے مطابق وفاقی حکومت کا تیار کردہ 5 سالہ 29-2024 نجکاری پلان سامنے آگیا، جس میں بتایا کہ پلان کے تحت 3 مراحل میں 24 اداروں کی نجکاری کی جائے گی۔ دستاویز میں کہا گیا کہ پہلے مرحلے میں ایک سال میں10اداروں کی نجکاری کاپلان ہے ، دوسرے مرحلے کے تحت 3 سال میں 13اداروں اور تیسرے مرحلے کے تحت 3 سے 5 سال میں ایک ادارے کی نجکاری ہوگی۔ دستاویز میں کہا کہ پہلے مرحلے میں پی آئی اے اور روز ویلٹ ہوٹل نیویارک ، زرعی ترقیاتی بینک ، فرسٹ ویمن بینک کی نجکاری ہوگی جبکہ ہاؤس بلڈنگ فنانس کارپوریشن ، پاکستان انجینئرنگ کمپنی، سندھ انجینئرنگ لمیٹڈ کا نجکاری عمل پہلے مرحلے میں مکمل ہوگا۔ دستاویز میں مزید کہنا تھا کہ اسلام آباد، فیصل آباد ،گوجرانوالہ بجلی کمپنیوں کی نجکاری بھی پہلےمرحلےمیں ہو گی۔ پلان کے تحت یوٹیلیٹی اسٹورزکارپوریشن کا نجکاری عمل دوسرےمرحلےمیں مکمل ہوگا، دوسرےمرحلےمیں بجلی تقسیم کار کمپنیوں لیسکو، میپکو، حیسکو، سیپکو ، پشاور اور ہزارہ الیکٹرک سپلائی کمپنیوں کی نجکاری ہوگی۔ اس کے علاوہ جامشوروپاورکمپنی اورسینٹرل پاور جنریشن کمپنی ، ناردرن پاورجنریشن ،لاکھڑاپاور جنریشن کمپنی ، اسٹیٹ لائف ،پاکستان ری انشورنس کمپنی کی نجکاری دوسرے مرحلے میں ہوگی۔ پلان کے مطابق تیسرے اورآخری مرحلے میں پوسٹل لائف انشورنس کمپنی کی نجکاری کی جائے گی، وفاقی کابینہ کی منظوری کےبعد وزارت نجکاری کی جانب سے فہرست تیارکی گئی۔,Business
271,انکم ٹیکس گوشوارے جمع کرانے کا آخری دن ، تاریخ میں توسیع ہوگی یا نہیں؟ اہم خبر,https://urdu.arynews.tv/last-date-for-filing-of-income-tax-returns/,اسلام آباد : انکم ٹیکس گوشوارے جمع کرانے کا آخری دن ہے تاہم تاریخ میں توسیع ہوگی یا نہیں؟ اس حوالے سے ترجمان ایف بی آر کا اہم بیان آگیا۔ تفصیلات کے مطابق فیڈرل بورڈ آف ریونیو ( ایف بی آر ) کے ترجمان کی جانب سے کہا گیا ہے کہ انکم ٹیکس گوشوارے جمع کرانے کی آج آخری تاریخ ہے، جس میں مزید توسیع نہیں کی جائے گی۔ ترجمان کا کہنا تھا کہ گوشوارے رات بارہ بجے تک جمع کرائے جا سکیں گے، تجارتی تنظیموں، ٹیکس بارزکی درخواستوں پر 30 ستمبر کو گوشوارے جمع کرانے کی تاریخ میں چودہ اکتوبر تک توسیع کی گئی تھی۔ ایف بی آر نے کہا کہ تیرہ اکتوبر تک چوالیس لاکھ چھتیس ہزار سے زائد  گوشوارے جمع ہوئے،گزشتہ مالی سال کے اسی عرصے میں اکیس لاکھ سڑسٹھ ہزار گوشوارے جمع ہوئے تھے۔ ترجمان کا مزید کہنا تھا کہ مالی سال دوہزار تئیس میں چونسٹھ لاکھ بیالیس ہزار سے زیادہ گوشوارے جمع ہوئے تھے جبکہ رواں مالی سال گوشواروں کے ساتھ ایک سو چودہ ارب روپے سے زائد ٹیکس بھی جمع ہوا ہے۔ ترجمان نے کہا کہ یکم جولائی سے تیرہ اکتوبر تک دس لاکھ 35 ہزار نئے فائلرز نے رجسٹریشن کرائی ہے جبکہ گزشتہ سال کے اسی عرصے میں تقریباً چھ لاکھ بائیس ہزار نئے فائلر رجسٹرڈ ہوئے تھے۔ پاکستان میں آج ڈالر اور دیگر کرنسیوں کی قیمت,Business
272,معیشت مثبت سمت میں گامزن ہے، وزیر خزانہ,https://urdu.arynews.tv/finance-minister-on-economy-13-october-2024/,اسلام آباد: وفاقی وزیر خزانہ محمد اورنگزیب کا کہنا ہے کہ ملکی معیشت مثبت سمت میں گامزن ہے، چین کی جانب سے پاکستان میں سی پیک اور توانائی کے منصوبوں میں اربوں ڈالر کی سرمایہ کاری کی گئی ہے۔ اے پی پی اردو کے مطابق چائنا چیمبر آف کامرس کی تقریب سے خطاب کرتے ہوئے وزیر خزانہ محمد اورنگزیب نے کہا کہ چین کی جانب سے پاکستان میں سی پیک سے پہلے بھی مختلف ہائیڈرو پاور پراجیکٹس اور آبی ذخائر کی تعمیر میں کردار ادا کیا گیا، چین کی جانب سے پاکستان میں توانائی کے شعبہ میں بیس ارب ڈالر سے زائد کی سرمایہ کاری کی گئی، سی پیک کے تحت نو ہزار میگا واٹ بجلی کے منصوبے لگائے جارہے ہیں، اس میں کوئلے اور ایچ بی ڈی سی کے منصوبے شامل ہیں، آئی پی پیز میں چینی کمپنیوں کی جانب سے بڑے پیمانے پر سرمایہ کاری کی گئی ہے، قرض اور ایکویٹی کی مد میں تاریخ کی ریکارڈ سرمایہ کاری کی گئی ہے جو قابل تعریف ہے۔ انہوں نے کہا کہ آئی پی پیز کی وجہ سے ہمارے قدرتی وسائل بھی استعمال میں آئے ہیں اور کوئلے سے سستی ترین بجلی بھی حاصل ہو رہی ہے، پراجیکٹ فنانسنگ کی مد میں بھی بڑی سرمایہ کی گئی ہے۔ ان کا کہنا تھا کہ ہم ان منصوبوں کے حوالہ سے اپنی تمام ذمہ داریاں پوری کرنے کے عزم کا اعادہ کرتے ہیں، چین کی جانب سے پاکستان میں ہائیڈل، سولر، ونڈ سمیت دیگر ذرائع سے بجلی پیدا کرنے کیلئے سرمایہ کاری کی گئی ہے، سی پیک کا پہلا مرحلہ انفراسٹرکچر کی تعمیر جبکہ دوسرا مرحلہ موناٹائزیشن کا ہے، وزیر اعظم شہباز شریف کی سربراہی اور آرمی چیف کی معاونت سے سی پیک کے دوسرے مرحلہ کو بھی عملی شکل دی جائے گی۔ وزیر خزانہ نے کہا کہ پاکستان میکرو اکنامک استحکام کی طرف بڑھ رہا ہے جس کی واضح مثال روپے کا مستحکم ہونا، غیر ملکی زرمبادلہ کے ذخائر آئندہ دو ماہ میں گیارہ ارب ڈالر سے تجاوز کرجائیں گے جو ہمارے اڑھائی ماہ کا ”امپورٹ کور” ہے جبکہ عالمی معیار کے مطابق تین ماہ کی برآمدات کے ذخائر ”گڈ کور” میں آتے ہیں۔ ’ہم درست سمت میں جا رہے ہیں، شہباز شریف کی قیادت میں ہم نے ہمیشہ یہی موقف اختیار کیا ہے کہ حکومت کا کام کاروبار کرنا نہیں بلکہ پالیسی فریم ورک دینا اور پالیسیوں کا تسلسل برقرار رکھنا ہے۔‘ انہوں نے کہا کہ صدر، وزیراعظم، آرمی چیف چینیوں کی سیکورٹی کے حوالہ سے پرعزم ہیں، وزیر داخلہ اس حوالہ سے انتہائی کوشاں ہیں، تاہم بدقسمتی سے کچھ ایسے واقعات وقوع پذیر ہوئے۔ ان کا کہنا تھا کہ پاکستان میں موجود چینی کمپنیاں اپنی سرمایہ کاری اور ورک فورس میں وسعت اور پاکستان کی شرح نمو میں ترقی کاعندیہ دے رہی ہیں جو خوش آئند ہے، یہ دونوں ممالک کے درمیان طویل المدتی شراکت داری کی عکاس ہے۔ انہوں نے کہا کہ یہ رپورٹ پہلی بار چھاپی گئی ہے جو شفافیت ظاہر کرتی ہے۔ انہوں نے کہا کہ چین کے وزیراعظم کی پاکستان میں موجودگی ہمارے لئے باعث فخر ہے اور ہم ان کی آمد کے متمنی ہیں۔,Business
273,کراچی کے شہری ملک میں سب سے مہنگا آٹا خریدنے پر مجبور,https://urdu.arynews.tv/citizens-of-karachi-are-buy-the-most-expensive-flour-in-pakistan/,کراچی صرف ملک کو سب سے زیادہ ریونیو ہی نہیں دیتا بلکہ اس کے شہری بھی پاکستان میں سب سے مہنگا آٹا خریدنے والے افراد میں شمار ہوتے ہیں۔ ادارہ شماریات نے ملک میں آٹے کی قیمتوں کے حوالے سے ادارہ شماریات نے ایک رپورٹ جاری کی ہے جس کے مطابق ملک کے سب سے بڑے شہر کراچی کے شہری پاکستان میں سب سے مہنگا آٹا خریدنے پر مجبور ہیں۔ رپورٹ کے مطابق گزشتہ دو ہفتوں کے دوران کراچی میں 20 کلو آٹے کا تھیلا 200 روپے تک مہنگا ہوا ہے اور شہر قائد کے باسیوں کو 20 کلو آٹے کا تھیلا 2200 روپے میں مل رہا ہے۔ ادارہ شماریات کی دستاویز میں سندھ کے دوسرے بڑے شہر حیدرآباد کے شہری دوسرے نمبر پر مہنگا آٹا خریدنے والوں میں شمار ہیں۔ یہاں 20 کلو آٹے کا تھیلا دو ہزار روپے تک میں فروخت کیا جا رہا ہے۔ دستاویزات کے مطابق خضدار میں 20 کلو آٹے کا تھیلا 1950، اسلام آباد میں 1946، راولپنڈی میں 20 کلو آٹے کا تھیلا 1933، کوئٹہ میں 1880 روپے تک میں دستیاب ہے۔ یہی 20 کلو آٹے کا تھیلا بنوں میں 1850، لاڑکانہ میں 1840، پشاور، سیالکوٹ، بہاولپور، گوجرانوالہ اور سرگودھا میں 1800 تک میں فروخت کیا جا رہا ہے۔ سکھر میں 20 کلو آٹا 1780 روپے، ملتان میں 1733 جب کہ لاہور اور فیصل آباد میں 20 کلو آٹے کے تھیلے کی قیمت 1700 تک ہے۔,Business
274,پنجاب میں گندم کی کاشت کا ہدف 1 کروڑ 65 لاکھ ایکڑ مقرر,https://urdu.arynews.tv/punjab-wheat-cultivation/,لاہور: صوبہ پنجاب میں گندم کی کاشت کا ہدف 1 کروڑ 65 لاکھ ایکڑ مقرر کیا گیا ہے۔ سیکریٹری زراعت پنجاب افتخار علی سہو نے کہا ہے کہ رواں سال پنجاب میں گندم کی کاشت کا ہدف 1 کروڑ 65 لاکھ ایکڑ مقرر کیا گیا ہے، اور کسان کارڈ کے لیے 11 لاکھ کاشت کاروں کی رجسٹریشن ہو چکی ہے۔ زراعت ہاؤس لاہور میں گندم سے متعلق صوبائی کمیٹی کے اجلاس کی صدارت کرتے ہوئے سیکریٹری زراعت پنجاب کا کہنا تھا کہ گندم ملکی فوڈ سیکیورٹی کی ضامن ہے، اور اس کی بروقت کاشت زیادہ پیداوار کی ضامن ہے۔ ان کا کہنا تھا کہ کاشتکاروں کو گندم کے تصدیق شدہ بیج ور متوازن کھادوں کے استعمال سے متعلق آگاہی و رہنمائی فراہم کی جا رہی ہے، انھوں نے کہا گندم کی کاشت اور پیداوار کے ہدف کے حصول کے لیے ڈویژنل اور ڈسٹرکٹ کمیٹیاں تشکیل دی گئی ہیں۔ سیکریٹری زراعت پنجاب نے کہا کہ گندم کے تصدیق شدہ بیج کی قیمت میں گزشتہ سال کی نسبت 2 ہزار روپے فی تھیلا کمی کی گئی تھی، دریں اثنا 15 اکتوبر سے کسان کارڈ بھی خریداری کے لیے فعال ہو جائے گا۔,Business
275,انٹرنیشنل مارکیٹ کے بعد مقامی مارکیٹ میں بھی لوہا مہنگا ہو گیا,https://urdu.arynews.tv/iron-price-hike-local-market/,کراچی: انٹرنیشنل مارکیٹ میں لوہے کی قیمتوں میں اضافے بعد مقامی مارکیٹ میں بھی لوہا مہنگا ہو گیا۔ آئرن اسٹیل مرچنٹس ایسوسی ایشن کے صدر حماد پونا والا کے مطابق انٹرنیشنل مارکیٹ میں اضافے کے بعد لوکل پروسیسنگ یونٹس، ملز اور خام مال کی قیمتوں میں بڑا اضافہ ہو گیا ہے۔ لوہے کی لوکل پروسیسنگ یونٹس نے لوہے کی قیمتوں میں اضافہ کر دیا ہے، عائشہ اسٹیل اور آئی ایس ایل نے لوہے کی قیمتوں میں 11 ہزار روپے فی ٹن اضافہ کیا۔ حماد پونا والا کے مطابق انٹرنیشنل مارکیٹ میں لوہے کی قیمتوں میں کمی سے لوہے کے امپورٹرز نے کافی نقصان اٹھایا تھا۔ لوہا جدید دنیا کی ایک نہایت اہم اور ضروری دھات ہے جو مشینری اور دوسری قسم کے سامان بنانے میں کام آتا ہے، پاکستان میں خام لوہے کی پیداوار 1957 میں شروع ہوئی، ملک میں خام لوہے کے دریافت شدہ ذخائر کا اندازہ 430 ملین ٹن سے زائد ہے۔ کالا باغ کے علاقے میں خام لوہے کے 309 ملین ٹن کے ذخائر موجود ہیں، دوسرے ذخائر ڈومل نسار (چترال) اور لنگڑیال (ایبٹ آباد کے جنوب میں 32 کلومیٹر) میں دریافت کیے گئے ہیں، بلوچستان میں میں کچا لوہا خضدار، چاغی اور مسلم باغ میں ملتا ہے، تاہم پاکستان میں ملنے والا لوہا ملکی ضرورتوں کا صرف 16 فی صد پورا کرتا ہے، اس لیے بیرون ملک سے درآمد کرنا پڑتا ہے۔,Business
276,سونے کی قیمت میں مسلسل دوسرے روز بڑا اضافہ,https://urdu.arynews.tv/gold-prices-in-pakistan-continue-to-rise/,پاکستان میں سونے کی فی تولہ قیمت میں مسلسل دوسرے روز بھی اضافے کا رجحان رہا ہے۔ آل پاکستان جیمز اینڈ جیولرز ایسوسی ایشن کے مطابق فی تولہ سونا 160 روپے اضافے کے بعد 2 لاکھ 75 ہزار 500 روپے کا ہوگیا ہے۔ اسی طرح 10 گرام سونے کا بھاؤ 1372 روپے اضافے سے 2 لاکھ 36 ہزار 197 روپے رہا۔ عالمی مارکیٹ میں بھی سونا مہنگا ہوگیا، سونا 16 ڈالرز اضافے سے 2656 فی اونس کی سطح پر آگیا۔ ملک میں چاندی کی فی تولہ قیمت 3050 روپے پر مستحکم رہی۔ واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
277,آئی ایم ایف کے نئے مطالبات :  پاکستان کے لئے خطرے کی گھنٹی بج گئی,https://urdu.arynews.tv/imfs-new-demand-set-to-dissuade-china-investments-in-pakistan/,اسلام آباد : آئی ایم ایف کے نئے مطالبات کے بعد امریکی نیوز ایجنسی بلومبرگ کی رپورٹ میں پاکستان کے لئے خطرے کی گھنٹی بج گئی۔ تفصیلات کے مطابق امریکی نیوز ایجنسی بلومبرگ کی رپورٹ میں کہا گیا ہے کہ آئی ایم ایف کے نئے مطالبات پاکستان میں چین کی بڑھتی سرمایہ کاری روک سکتے ہیں۔ بلومبرگ کا کہنا ہے کہ عالمی مالیاتی ادارے کے مطالبہ میں کہا گیا ہے کہ کوئی انڈسٹریل زون بنانے کیلئے مراعات اور سبسڈی نہیں دی جانی چاہیئے، اس مطالبے سےچین کی انڈسٹریز پاکستان میں لانے کی کوشش کو نقصان پہنچے گا۔ رپورٹ میں کہا گیا ہے کہ مطالبے کے بعد پاکستان کی حکومت ٹیکسوں پر مراعات اور سبسڈی نہیں دے سکے گی۔ امریکی نیوز ایجنسی نے مزید بتایا کہ مطالبے میں تمام انویسٹرز کو یکساں سازگار ماحول دینے کا کہا گیا ہے۔ پاکستان نے چین کے ساتھ مل کر ملک میں تقریباً نو نئے اسپشل اقتصادی زون بنانے کا اعلان کیا تھا اور آئی ایم ایف معاہدے کے بعد پاکستان چینی سرمایہ کاروں کے ساتھ سو سے زائد انڈسٹریز لگانا چاہتا ہے۔ پاکستان میں آج ڈالر اور دیگر کرنسیوں کی قیمت,Business
278,پیٹرول کی قیمت میں کتنے روپے کا اضافہ ہونے والا ہے؟ عوام کے لئے بڑی خبر,https://urdu.arynews.tv/petrol-prices-set-for-major-hike-from-october-16/,اسلام آباد : 15 اکتوبر سے پیٹرول کی قیمت میں بڑے اضافے کا امکان ہے، جس سے عوام کی مشکلات بڑھ جائیں گی۔ تفصیلات کے مطابق پیٹرولیم مصنوعات کی قیمتوں میں ردوبدل کی تجویز سامنے آگئی ، عالمی مارکیٹ میں خام کی قیمتوں میں اضافہ کے رجحان کے باعث پاکستان میں قیمتوں اضافے کا امکان ہے۔ دو ہفتے میں لندن برینٹ آئل 6.90 ڈالر فی بیرل مہنگا ہوا اور لندن برینٹ آئل 71.98 ڈالر سے بڑھ کر 78.88 ڈالر فی بیرل پر پہنچ گیا۔ ذرائع نے بتایا کہ پاکستان میں پیٹرولیم مصنوعات کی قیمت میں اضافے کی تجویز بھیج دی گئی ہے، جس میں ایک لیٹر پیٹرول 4 روپے تک مہنگا کرنے کی تجویز سامنے آئی ہے، منظوری کے بعد ایک لیٹر پیٹرول 247.03 روپے سے بڑھ کر 250.98 روپے کا ہوجائے گا۔ ذرائع کا کہنا ہے کہ ایک لیٹر ہائی اسپیڈ ڈیزل 10روپے25 پیسے تک مہنگا کرنے کی تجویز ہے، منظوری کے بعد ایک لیٹر ہائی اسپیڈ ڈیزل 246.29 روپے سے بڑھ کر 256.54 روپے کا ہوگا اسی طرح ایک لیٹر مٹی کا تیل 7 روپے 85 پیسے اور ایک لیٹر لائٹ اسپیڈ ڈیزل 8 روپے 33 پیسے مہنگا کرنے کی تجویز دی گئی ہے۔ ذرائع نے مزید بتایا کہ منظوری ملنے کے بعد نئی قیمتوں پر اطلاق 16 اکتوبر سے ہوگا، اس تجویز میں او ایم سی مارجن اور ڈیلرز مارجن میں اضافے کی تجویز شامل نہیں ہے۔ پاکستان میں آج ڈالر اور دیگر کرنسیوں کی قیمت,Business
279,پاکستان اسٹاک ایکسچینج میں گزشتہ کاروباری ہفتے تیزی کا تسلسل برقرار رہا,https://urdu.arynews.tv/pakistan-stock-exchange-weakly-report-2/,کراچی: پاکستان اسٹاک ایکسچینج میں گزشتہ کاروباری ہفتے تیزی کا تسلسل برقرار رہا، 100 انڈیکس پہلی مرتبہ 85 ہزار کی تاریخی بلند ترین سطح پر بند ہوا۔ ہفتہ وار رپورٹ کے مطابق 100 انڈیکس میں ہفتے بھر میں 1952 پوائنٹس کا اضافہ ہوا، کاروباری ہفتے کے اختتام پر انڈیکس 85483 پوائنٹس پر بند ہوا، ایک موقع پر انڈیکس نے 86 ہزار کی تاریخی بلند ترین سطح بھی عبور کی۔ 100 انڈیکس کی تاریخی بلند ترین سطح 86451 پوائنٹس رہی، 100 انڈیکس کی ہفتہ وار کم ترین سطح 83303 پوائنٹس رہی۔ ایک ہفتے میں مارکیٹ کیپٹلائزیشن 277 ارب روپے بڑھ گئی، مارکیٹ کیپٹلائزیشن بڑھ کر 11 کھرب 158 ارب روپے ہو گئی، گزشتہ ہفتے آئی پی پیز معاہدوں کی قبل از وقت منسوخی کا معاملہ بھی سرگرم رہا، جس کے سبب پاور سیکٹر میں سیلنگ پریشر دیکھا گیا۔ پاکستان میں آج ڈالر اور دیگر کرنسیوں کی قیمت,Business
280,چینی سے متعلق  بڑا فیصلہ,https://urdu.arynews.tv/pakistan-sugar-export-and-price/,اقتصادی رابطہ کمیٹی نے چینی کی برآمد سے متعلق بڑا فیصلہ کر لیا۔ اقتصادی رابطہ کمیٹی کے اجلاس سے متعلق جاری اعلامیہ کے مطابق ای سی سی نے5لاکھ ٹن چینی برآمد کرنےکی اجازت دیدی۔ ای سی سی کو بریفنگ میں بتایا گیا کہ ملک میں چینی کا وافر ذخیرہ موجود ہے ملک میں 30 ستمبر تک 20 لاکھ ٹن چینی کا اسٹاک موجودتھا۔ اعلامیہ کے مطابق پورٹ قاسم الیکٹرک کمپنیز کے چائنیز ملازمین کیلئے پیکیج پر بھی غور کیا گیا۔,Business
281,750 روپے کے پرائز بانڈ رکھنے والوں کے لیے بڑی خوشخبری,https://urdu.arynews.tv/750-prize-bond-draw-date-in-pakistan/,پاکستان شہریوں کی بڑی تعداد پرائز بانڈز میں سرمایہ کاری کرتی ہے کیونکہ اسے محفوظ تصور کیا جاتا ہے، پرائز بانڈ پر کوئی ماہانہ منافع تو فراہم نہیں کیا جاتا لیکن لوگوں کو قرعہ اندازی کے ذریعے انعامی رقم دی جاتی ہے جو باقاعدہ سے منعقد ہوتے ہیں۔ سینٹرل ڈائریکٹوریٹ آف نیشنل سیونگز نے 60 کی دہائی سے پرائز بانڈ اسکیم متعارف کروائی اور مرکزی بینک اس کے منیجر کے طور پر فرائض انجام دیتے ہیں۔ تین ماہ کے وقفے کے ساتھ نیشنل سیونگز قرعہ اندازی منقد کرتا ہے اور جیتنے والے خوش نصیبوں کے نمبرز کا اعلان کیا جاتا ہے۔ اس اسکیم کا مقصد فنڈز اکٹھا کرنا تھا اور عام آدمی کے لیے کسی نقصان کے بغیر فنڈز رکھنے کا یہ بہترین طریقہ ہے۔ 750 روپے کے پرائز بانڈ کی قرعہ اندازی سال 2024 کے شیڈول کے مطابق 750 روپے کے پرائز بانڈ کی اگلی بلیٹنگ 15 اکتوبر بروز منگل کو نیشنل سیونگز ڈویژن کے فیصل آباد آفس میں ہوگی۔ 750 روپے کے پرائز بانڈ جیتنے کی انعامی رقم اس بانڈ کے پہلے انعام کی رقم 1.5 ملین روپے ہے جبکہ دوسرے انعام کے تین امیدواروں کو پچاس لاکھ روپے دیے جاتے ہیں جبکہ 1696 تیسرے انعامات ہیں جن کے فاتحین کو 9300 روپے کا نقدم انعام دیا جاتا ہے۔,Business
282,ایل این جی کی قیمتوں میں کمی کا اعلان,https://urdu.arynews.tv/drop-in-lng-prices-11-october-2024/,اسلام آباد: آئل اینڈ گیس ریگولیٹری اتھارٹی (اوگرا) نے ایل این جی کی قیمتوں میں کمی کا نوٹیفکیشن جاری کر دیا۔ اوگرا کے نوٹیفکیشن کے مطابق ایل این جی کی قیمتوں میں 7.11 فیصد تک کمی کی گئی۔ سوئی سدرن کے سسٹم پر اس کی قیمت میں 0.95 ڈالر فی ایم ایم بی ٹی یو کمی کے بعد اس کی نئی قیمت 12.47 ڈالر مقرر کر دی گئی۔ نوٹیفکیشن میں بتایا گیا کہ سوئی ناردرن کے سسٹم پر اس کی قیمت میں 0.92 ڈالر فی ایم ایم بی ٹی یو کمی کے بعد اس کی نئی قیمت 12.94 ڈالر ہوگئی۔ نئی قیمتوں کا اطلاق اکتوبر کیلیے ہوگا۔ یاد رہے کہ اوگرا نے گزشتہ ماہ ستمبر کیلیے ایل این جی 1.15 فیصد تک سستی کی تھی۔ پاکستان میں LNG کی قیمتیں مختلف عوامل پر منحصر ہوتی ہیں جیسے کہ عالمی مارکیٹ کی قیمتیں، درآمدی معاہدے اور حکومت کی پالیسیاں۔ عام طور پر LNG کی قیمتیں عالمی سطح پر تیل اور گیس کی قیمتوں کے ساتھ تبدیل ہوتی ہیں۔ حکومت وقتاً فوقتاً اس کی قیمتوں کا جائزہ لیتی ہے اور انہیں متوازن رکھنے کیلیے اقدامات کرتی ہے۔,Business
283,پاکستان ریلوے کی ریکارڈ آمدنی,https://urdu.arynews.tv/record-earnings-of-pakistan-railways/,ستمبر میں بھی کراچی ریلوے فریٹ اور مسافر ٹرانسپورٹیشن کی آمدنی میں نمایاں اضافہ ہوا ہے۔ تفصیلات کے مطابق کراچی ڈویژن نے 15،264 ریلوے ویگنز کے ذریعے کارگو اندرون منتقل کیا۔ٹرین کارگو آپریشن میں 4لاکھ 55ہزار 588 ٹن سامان منتقل کیا گیا۔ کراچی ڈویژن ریلوے نے 2ارب37 کروڑ 80 لاکھ روپے سے زیادہ آمدنی حاصل کی۔ کراچی ڈویژن کو کارگو آپریشن سے 42 فیصد اضافے سے 71 کروڑ 10 روپے زیادہ آمدنی ہو ئی۔ چیئرمین ریلوے مظہر علی شاہ کا کہنا ہے کہ پہلی سہ ماہی میں 6 ارب 67 کروڑ 70 لاکھ روپے  آمدنی ہوئی، کراچی ڈویژن سے پہلی سہ ماہی کے دوران 12لاکھ 74ہزار 471 مسافروں نے سفر کیا۔ کراچی ڈویژن سے میل ایکسپریس اور انٹرسٹی ٹرینوں کی وقت کی پابندی 89.79 فیصد رہی۔ کراچی ریلوے ڈویژن نے فریٹ و مسافرٹرین آپریشن میں16.24فیصد زیادہ آمدنی حاصل کی۔ کراچی ڈویژن نے 10 ارب 54 کروڑ 60 روپے کی آمدنی حاصل کی۔ کراچی ریلوے ڈویژن کی غیر معمولی کارکردگی قابل تحسین ہے۔,Business
284,شہریوں پر مزید اضافی بوجھ ڈالنے کی تیاریاں,https://urdu.arynews.tv/proposal-to-increase-profits-of-petrol-pumps-oil-marketing-companies/,اسلام آباد: آئل اینڈ گیس ریگولیٹری اتھارٹی (اوگرا) نے پیٹرول پمپس اور آئل مارکیٹنگ کمپنیز کا منافع مزید بڑھانے کی تجویز دے دی۔ ذرائع نے اے آر وائی نیوز کو بتایا کہ اوگرا نے پیٹرول، ڈیزل پر او ایم سی اور ڈیلرز مارجن بڑھانے کیلیے پیٹرولیم ڈویژن کو خط لکھ دیا جس میں پیٹرول، ڈیزل پر تیل کمپنیوں کا منافع 17.15 فیصد بڑھانے کی تجویز دی گئی۔ ذرائع کے مطابق خط میں پیٹرول اور ڈیزل پر او ایم سی مارجن 7.87 سے بڑھا کر 9.22 روپے فی لیٹر کرنے کی تجویز ہے۔ خط میں پیٹرول پمپس کے منافع میں 1 روپے 40 پیسے فی لیٹر اضافے، پیٹرول اور ڈیزل پر ڈیلرز مارجن 16.20 فیصد بڑھانے اور ڈیلرز مارجن 8.64 روپے سے بڑھا کر 10.04 روپے فی لیٹر کرنے کی تجویز ہے۔ پیٹرول، ڈیزل کی قیمتیں پاکستان میں پیٹرول اور ڈیزل کی قیمتوں کا تعین ایک پیچیدہ عمل ہے جس میں کئی عوامل شامل ہوتے ہیں۔ بنیادی طور پر، یہ قیمتیں عالمی مارکیٹ میں خام تیل کی قیمتوں، روپے کے مقابلے میں ڈالر کے نرخ، حکومت کی طرف سے عائد کردہ ٹیکسوں اور لیویوں، اور ریفائننگ اور مارکیٹنگ کی لاگتوں سے متاثر ہوتی ہیں۔ پیٹرول اور ڈیزل کی قیمتوں میں اضافے کا عام آدمی اور معیشت پر منفی اثر پڑتا ہے۔ جب قیمتیں بڑھتی ہیں، تو ٹرانسپورٹ کی لاگت بڑھ جاتی ہے، جس سے مہنگائی میں اضافہ ہوتا ہے۔ اس سے کاروباروں کی لاگت بھی بڑھ جاتی ہے، جس سے قیمتوں میں اضافہ اور معاشی نمو میں کمی واقع ہو سکتی ہے-,Business
285,سونے کی قیمت میں اچانک بڑا اضافہ,https://urdu.arynews.tv/gold-rates-in-pakistan-dated-11-october-2024/,پاکستان میں سونے کی قیمت میں اچانک 2700 روپے کا اضافہ ہوگیا۔ آل پاکستان جیمز اینڈ جیولرز ایسوسی ایشن کے مطابق سونے کی فی تولہ قیمت 2700 روپے اضافے سے 2 لاکھ 73 ہزار 900 روپے ہوگئی ہے۔ اسی طرح 10 گرام سونا میں 2315 اضافے سے 2 لاکھ 34 ہزار 82 روپے پر پہنچ گیا ہے۔ چاندی کی فی تولہ قیمت 3 ہزار 50 روپے پر مستحکم رہی ہے۔ عالمی مارکیٹ میں بھی سونا 27 ڈالر کے اضافے سے 2640 ڈالر فی اونس ہوگیا ہے Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
286,پراپرٹی خریدنے کے خواہشمند افراد کے لیے بڑی خبر آگئی,https://urdu.arynews.tv/property-rates-likely-to-increase-20-to-80-percent/,اسلام آباد : پراپرٹی خریدنے کے خواہشمند افراد کے لیے بڑی آگئی، پراپرٹی کی ویلیو کے لیے نئے ریٹ تیار کرلیے گئے۔ تفصیلات کے مطابق پراپرٹی کے لیے ریٹ میں 20 سے 80 فیصد تک اضافے کا امکان ہے ، ذرائع نے کہا کہ فیڈرل بورڈ آف ریونیو جلد پراپرٹی کی ویلیو کے ریٹ جاری کرے گا، جن اضلاع میں پراپرٹی کی قیمت زیادہ مقرر ہیں انہیں کم کیا جا سکتا ہے۔ ذرائع کا کہنا تھا کہ گوادر کی پراپرٹی کے لیے ایف بی آر ریٹ میں 20 فیصد تک کمی پرغور کیا جارہا ہے۔ ذرائع نے مزید بتایا کہ ایف بی آر فلیٹ اور کوارٹرز سمیت پینٹ ہاؤسز، گودام اور لگژری فارم ہاؤسز کے لیے بھی نئے ریٹ مقرر کرے گا۔ ایف بی آرنے پراپرٹی کی ویلیو کے لیے نئے ایف بی آر ریٹ تیار کرلیے، ویلیو ریٹ کے لیے سمری وزارت قانون کو بھجوادی گئی، ویلیو ریٹ مارکیٹ کی قیمت سے 15 فیصد کم رکھے جائیں گے۔ پاکستان میں آج ڈالر اور دیگر کرنسیوں کی قیمت,Business
287,تاجروں کا 3 روز تک  کاروبار بند رکھنے کا اعلان,https://urdu.arynews.tv/traders-announced-to-keep-business-closed-for-3-days-in-rawalpindi/,راولپنڈی : مرکزی انجمن تاجران نے 3 روز تک کاروبار بند رکھنے کا اعلان کردیا اور کہا ملک کی ترقی اور کامیابی کیلئےحکومت کےساتھ کھڑے ہیں۔ تفصیلات کے مطابق وفاقی دارالحکومت اسلام آباد میں ایس سی او کانفرنس کے انعقاد کے موقع پر سی پی اور اولپنڈی سید خالد ہمدانی سے انجمن تاجران کے وفد سے ملاقات ہوئی۔ مرکزی انجمن تاجران راولپنڈی کی 3 روز تک کاروبار بند رکھنے کی یقین دہانی کراتے ہوئے کہا کہ انتظامیہ سے مکمل تعاون کیا جائے گا۔ سی پی او نے انجمن تاجران سے ایس سی او سیکیورٹی انتظامات پر تفصیلی بات چیت کی۔جس پر صدرانجمن تاجران کا کہنا تھا کہ ملک کیلئے3دن دکانیں اورکاروبار بند رکھیں گے، ملک کی ترقی اور کامیابی کیلئےحکومت کےساتھ کھڑےہیں۔ سی پی او سید خالد ہمدانی نے بھرپور تعاون پر انجمن تاجران کا شکریہ ادا کیا۔ یاد رہے ایس سی اواجلاس کے موقع پر شادی ہالز، ریسٹورنٹس، کیفے اور مارکیٹیں بند کرنے کا حکم دیا گیا تھا۔ واضح رہے کہ شنگھائی تعاون تنظیم کا سربراہی اجلاس 15 اور 16 اکتوبر کو اسلام آباد میں ہوگا۔ جس میں کئی ممالک کے سربراہان اور نمائندے شریک ہوں گے۔ ایس سی او سمٹ کے لیے آرٹیکل 245 کے تحت اسلام آباد میں فوج بھی تعینات کی گئی ہے جو 17 اکتوبر تک تعیناتی رہے گی۔ بھارتی وزیرخارجہ جے شنکر بھی ایس سی اوسمٹ میں شرکت کیلئے پاکستان آرہے ہیں، وہ15 ،16 اکتوبر کو سمٹ میں شرکت کریں گے، جے شنکر کا پاکستان کا یہ پہلا دورہ ہوگا,Business
288,’15 اکتوبر سے پاکستان میں نان فائلرز کی کیٹیگری ختم ہوجائے گی‘,https://urdu.arynews.tv/fbr-15-ocotber-non-filers/,فیڈرل بورڈ آف ریونیو (ایف بی آر) کے چیئرمین راشد لنگڑیال کا کہنا ہے کہ 15 اکتوبر سے پاکستان میں نان فائلرز کی کیٹیگری ختم ہوجائے گی۔ اے آر وائی نیوز کے مطابق چیئرمین ایف بی آر ارشد لنگڑیال کا کہنا ہے کہ انکم ٹیکس انڈر فائل کرنا ایک اہم مسئلہ ہے، ہمارے ہمسایہ ملک میں نان فائلرز پر کئی پابندیاں ہیں پاکستان میں بھی نان فائلرز کے لیے آگے جاکر بیرون ملک سفر پر بھی پابندی ہوگی۔ انہوں نے کہا کہ نان فائلر بڑا مسئلہ ہے لیکن انڈر فائلر اس سے زیادہ سنگین مسئلہ ہے، انکم ٹیکس گوشوارے جمع کروانے کی آخری تاریخ 14 اکتوبر ہے اور 15 اکتوبر سے پاکستان میں نان فائلرز کی کیٹیگری ختم ہوجائے گی۔ ایف بی آر کا کہنا ہے کہ ٹیکس ٹرانسفارمیشن چند ماہ کا کام نہیں ہے۔ ایک سوال کے جواب میں انہوں نے کہا کہ ایف بی آر میں رجسٹرڈ کمپنیاں بھی ٹیکس چوری میں ملوث ہیں، 20، 20 سال سے ایف بی آر افسران کو فیلڈ ورک کے قابل ہی نہیں بنایا گیا۔ یہ پڑھیں: اسمگلنگ کی گاڑیاں ضبط ہوں گی، ایف بی آر فیڈرل بورڈ آف ریونیو (ایف بی آر) کا کہنا ہے کہ اسمگلنگ کی گاڑیاں اب ضبط ہوں گی۔ وزیراعظم شہباز شریف کی انسداد اسمگلنگ کے لیے تمام سرکاری اداروں کو سخت اقدامات کی ہدایت کی گئی ہے۔ اسمگلنگ میں استعمال گاڑیاں ضبط کرنے کے لیے تین اکتوبر کو ایس آر او میں ترمیم کردی گئی۔ ایف بی آر کا کہنا ہے کہ ماضی میں اسمگلنگ میں استعمال گاڑیاں جرمانہ ادا کرکے چھڑالی جاتی تھیں، ایس آر او ترمیم اسمگلنگ ختم کرنے کے لیے حکومت کے پختہ عزم کی عکاسی کرتی ہے۔ ترجمان ایف بی آر کا کہنا ہے کہ اسمگلنگ کی وجہ سے عرصہ دراز سے ملک کی معیشت متاثر ہورہی ہے، ان گاڑیوں کو جرمانہ ادا کرکے اب نہیں چھڑایا جاسکے گا۔ Comments,Business
289,پاکستان بھر میں آج چاندی کی قیمت کیا رہی؟,https://urdu.arynews.tv/silver-price-today-across-pakistan/,"پاکستان میں چاندی کی قیمت بین الاقوامی مارکیٹ میں چاندی کی مانگ و رسد، ڈالر کی قیمت، مہنگائی، عوامی مانگ اور سرکاری پالیسیوں جیسے مختلف عوامل پر منحصر ہوتی ہے۔ ساڑھے باون تولہ چاندی کی قیمت کا تعین اس لیے اہم ہے کہ تاریخی طور پر یہ ایک معیاری وزن سمجھا جاتا ہے اور زیادہ تر چاندی کے زیورات اسی وزن اور مخصوص معیار کے تحت تیار کیے جاتے ہیں، پاکستان کے مختلف شہروں میں چاندی کی قیمت میں تھوڑا سا اتار چڑھاؤ پایا جاسکتا ہے۔ ملک میں مقامی کرنسی کے حساب سے روزانہ چاندی کی قیمت اپ ڈیٹ ہوتی ہے، فی گرام چاندی، دس گرام چاندی اور فی تولہ چاندی کی قیمت آج ملک میں کیا رہی اس حوالے سے ذیل میں قیمتوں کی تفصیلات بتائی گئی ہی۔ کراچی، لاہور اور اسلام آباد میں 10 گرامی چاندی کی قیمت 2,728 روپے رہی جبکہ ان شہروں میں ایک تولہ چاندی کی قیمت 3,179 روپے ریکارڈ کی گئی۔ اسی طرح راولپنڈی، پشاور اور کوئٹہ میں بھی چاندی کے نرخ یکساں رہے، ان شہروں میں 10 گرامی چاندی کی قیمت 2,728 روپے رہی جبکہ ایک تولہ چاندی کی قیمت 3,179 روپے رہی۔ پاکستان میں چاندی کو صرف زیورات کے طور پر ہی نہیں بلکہ ایک محفوظ سرمایہ کاری کے طور پر بھی دیکھا جاتا ہے۔ یہاں چاندی کی سرمایہ کاری کے بارے میں کچھ اہم باتیں جاننا ضروری ہے: مہنگائی کے خلاف ایک ہیج:چاندی کو اکثر مہنگائی کے خلاف ایک ہیج سمجھا جاتا ہے۔ جب مہنگائی بڑھتی ہے تو چاندی کی قیمت میں بھی اضافہ ہونے کا امکان ہوتا ہے۔ طویل مدتی سرمایہ کاری:چاندی میں سرمایہ کاری کو طویل مدتی سرمایہ کاری کے طور پر دیکھا جاتا ہے۔ اس کی قیمت میں مختصر مدت میں اتار چڑھاؤ آ سکتا ہے لیکن طویل مدت میں یہ ایک اچھی سرمایہ کاری ثابت ہو سکتی ہے۔ سونا کے مقابلے میں کم خطرناک:سونا کے مقابلے میں چاندی کو کم خطرناک سرمایہ کاری سمجھا جاتا ہے۔ اگرچہ سونا بھی ایک محفوظ سرمایہ کاری ہے لیکن چاندی کی قیمت میں اتار چڑھاؤ کم ہوتا ہے۔ سرمایہ کاری کے طریقے:آپ چاندی کی سرمایہ کاری مختلف طریقوں سے کر سکتے ہیں، جیسے کہ آپ چاندی کے سکے خرید کر انہیں محفوظ کر سکتے ہیں، یا بھاری زیورات بنا کر بھی اسے محفوظ کیا جاسکتا ہے۔",Business
290,پاکستان میں گاڑیوں کی فروخت میں بڑا اضافہ,https://urdu.arynews.tv/pakistan-big-increase-car-sales/,معیشت میں بہتری کے بعد آٹو سیکٹر سے بھی اچھی خبر سامنے آئی ہے، پاکستان میں گاڑیوں کی فروخت میں سالانہ 24 فیصد اضافہ ہوگیا ہے۔ پاکستان آٹو موٹیو مینوفیکچررز ایسوسی ایشن کی جانب گے گاڑیوں کی فروخت کے حوالے سے اعدادوشمار جاری کیے گئے ہیں، پاما نے بتایا کہ ستمبر 2024 میں پاکستان میں گاڑیوں کی فروخت 10 ہزار 297 یونٹس تک پہنچ گئی۔ پاما نے بتایا کہ ماہانہ بنیادوں پر گاڑیوں کی فروخت میں 18.4 فیصد کا اضافہ دیکھنے میں آیا ہے، ستمبر 2023 میں 8 ہزار 312 گاڑیاں فروخت ہوئی تھیں۔ تاہم مالی سال کی پہلی سہ ماہی میں گاڑیوں کی فروخت میں سالانہ 31.5 فیصداضافہ ہوا، مالی سال کی پہلی سہ ماہی میں گاڑیوں کی فروخت 27 ہزار 585 یونٹس تک پہنچ گئی۔ پاما نے بتایا کہ یہ اعداد و شمار 2023 سے کہیں بہتر ہیں، گزشتہ مالی سال کی پہلی سہ ماہی میں 20983 گاڑیاں فروخت ہوئی تھیں۔,Business
291,ستمبر میں روشن ڈیجٹل اکاؤنٹس میں کروڑوں ڈالرز جمع کرائے گئے، اسٹیٹ بینک,https://urdu.arynews.tv/roshan-digital-accounts-million-dollars-deposited-september-state-bank/,اسٹیٹ بینک آف پاکستان نے کہا ہے کہ پچھلے ماہ ستمبر میں روشن ڈیجٹل اکاؤنٹس میں کروڑوں ڈالرز جمع کرائے گئے ہیں۔ روشن ڈیجیٹل اکاؤنٹ کے حوالے سے تفصیلات بتاتے ہوئے پاکستانی کے مرکزی بینک کا کہنا تھا کہ ستمبر 2024 میں 11 ہزار 138 روشن ڈیجیٹل اکاؤنٹس کھولے گئے، ستمبر24 میں روشن ڈیجیٹل اکاؤنٹس میں 16.80 کروڑ ڈالرز جمع کرائے گئے۔ روشن ڈیجیٹل اکاؤنٹس کی تعداد ستمبر 2024 تک 7 لاکھ 46 ہزار251 رہی، اکاؤنٹس میں ستمبر 2020 سے ستمبر 2024 تک 8.74 ارب ڈالرز جمع کرائے جا چکے ہیں۔ اسٹیٹ بینک نے بتایا کہ روشن ڈیجیٹل کھاتوں سے ستمبر 2020 ستمبر 2024 کے دوران 1.66 ارب ڈالرز کی رقم نکلوائی گئی ہے۔ روشن ڈیجیٹل کھاتوں میں جمع کرائے گئے 5.55 ارب ڈالرز پاکستان میں استعمال ہوئے ہیں، روشن ڈیجیٹل کھاتوں میں ستمبر 2024 تک واجب ادا جمع رقم 1.53 ارب ڈالرز ہے۔,Business
292,’افراط زر میں کمی کے پیش نظر شرح سود میں نمایاں کمی کی جائے‘,https://urdu.arynews.tv/inflation-policy-rate-10-october-2024/,کراچی چیمبر آف کامرس اینڈ انڈسٹری کے صدر محمد جاوید بلوانی اور چیئرمین پالیسی ریسرچ اینڈ ایڈوائزی کونسل (پی آر اے سی) محمد یونس ڈھاگا نے ستمبر 2024 میں افراط زر میں نمایاں کمی کے ساتھ 6.9 فیصد کی سطح پر آنے پر اسٹیٹ بینک کو آئندہ مانیٹری پالیسی کمیٹی (ایم پی سی) میں شرح سود میں کم از کم 300 بیسس پوائنٹس کی کمی کا مشورہ دیا۔ ایک مشترکہ بیان میں جاوید بلوانی اور یونس ڈھاگا نے گزشتہ تین اجلاسوں میں پالیسی ریٹ کو بتدریج 22 فیصد سے کم کر کے 17.5 فیصد کرنے پر اسٹیٹ بینک کے اقدام کو سراہتے ہوئے کہا کہ ستمبر میں مسلسل دوسرے ماہ مہنگائی میں سنگل ڈیجٹ تک کمی دیکھنے میں آئی لہٰذا مرکزی بینک کو اب پالیسی ریٹ کو مزید جارحانہ انداز میں کم کرنا چاہیے۔ انہوں نے کہا کہ افراط زر اب قابو میں ہے اور اشیاء کی قیمتوں میں استحکام کے ساتھ کم از کم 300 بیسس پوائنٹس کی اہم پالیسی ریٹ میں کمی کاروبار پر دباؤ کو کم کرنے اور معاشی سرگرمیوں کو تیز کرنے کے لیے بہت ضروری ہے، نیز کم شرح سود بڑے پیمانے پر مینوفیکچرنگ میں ترقی کو تقویت بخشے گی جس میں حالیہ مہینوں میں مسلسل کمی دیکھی گئی۔ کے سی سی آئی کے صدر جاوید بلوانی نے کہا کہ پاکستان میں بڑے پیمانے پر مینوفیکچرنگ انڈیکس (ایل ایس ایم آئی) جنوری 2024 کے مقابلے میں جولائی 2024 کے دوران 19.2 فیصد کم ہوا جس سے نجی شعبے کو درپیش چیلنجز کی نشاندہی ہوتی ہے جس کی وجہ زیادہ شرح سود، قرضوں تک کم رسائی اور بہت زیادہ زرِ ضمانت کی شرائط ہیں، عالمی بینک کے مطابق پاکستان میں زرِ ضمانت کی مالیت قرضوں کا اوسطاً 153 فیصد سے زیادہ ہے جس نے نجی شعبے کی فنانسنگ کو مزید محدود کر دیا گیا ہے۔ انہوں نے ورلڈ بینک کے تازہ ترین دستیاب اعداد و شمار کا حوالہ دیتے ہوئے بتایا کہ پاکستان میں نجی شعبے کا قرضہ ابھرتی ہوئی مارکیٹوں میں کم ترین سطح پر آ گیا ہے جو کہ 2023 تک جی ڈی پی کا صرف 12.0 فیصد تھا جبکہ بھارت کے نجی شعبے کو قرضے جی ڈی پی کا 50.1 فیصد، ترکی 50.3 فیصد اور بنگلہ دیش میں 37.6 فیصد ہے، سرکاری اور نجی شعبے کے قرضوں کے درمیان بڑھتا ہوا فرق تشویش کا باعث ہے کیونکہ حکومت اور پبلک سیکٹر ادارے مجموعی طور پر 79.7 فیصد قرضے جذب کررہے ہیں جس کی وجہ سے نجی شعبے بہت پیچھے رہ گیا ہے، ستمبر 2024 تک مجموعی قرضوں میں نجی شعبے کا حصہ کم ہو کر محض 20.3 فیصد رہ گیا جو مارچ 2022 میں 29 فیصد تھا جب پاکستان میں پالیسی کی شرح زیادہ سازگار تھی۔ انہوں نے بنگلہ دیش کا حوالہ دیتے ہوئے مزید کہا کہ مالی سال 2024 کے دوران سرکاری شعبے نے مجموعی قرض کا صرف 22.4 فیصد حاصل کیا جس سے ان کے نجی شعبے کو پنپنے کا موقع ملا۔ انہوں نے کہا کہ جب کہ اسٹیٹ بینک نے مہنگائی پر کامیابی سے قابو پالیا ہے تاہم اس کی سخت مانیٹری پالیسی غیر متوازن قرضوں کا ماحول پیدا کررہی ہے جو طویل مدتی ترقی کے امکانات کو متاثر کر سکتی ہے، مالی خسارے کو پورا کرنے کے لیے بلند شرح سود پر ملکی قرضوں پر انحصار نے بھی پاکستان کے ڈومیسٹک قرضوں میں اضافے کا سبب بنا ہے، مالی سال2024 کے دوران ملکی قرضوں کا مارک اپ 50.4 فیصد بڑھ کر 4.8 کھرب روپے سے بڑھ کر 7.2 کھرب روپے ہو گیا جس کی بنیادی وجہ حد سے زیادہ پالیسی ریٹ ہے۔ چیئرمین پی آر اے سی یونس ڈھاگا نے اس بات پر زور دیا کہ پالیسی ریٹ میں مسلسل تین بار کمی کے باوجود 10.6 فیصد کی موجودہ مثبت حقیقی شرح سود اب بھی خطے میں سب سے زیادہ ہے جو نجی شعبے کے قرضوں کے نمو میں نمایاں طور پر رکاوٹ ہے اور معاشی بحالی میں بھی رکاوٹ ہے جبکہ بھارت میں حقیقی شرح سود 2.9 فیصد، چین میں 2.8 فیصد اور بنگلہ دیش میں منفی 0.4 فیصد ہے، یہ پاکستان کو نجی شعبے کی قیادت میں کاروبار کی توسیع کو فروغ دینے کے حوالے سے نقصان میں مبتلا کر رہا ہے۔ انہوں نے زور دیا کہ تیزی سے معاشی بحالی اور پائیدار قرضوں کے انتظام کو یقینی بنانے کے لیے پالیسی کی شرح کو بتدریج کم کرکے 3.6 فیصد کی متوقع حقیقی جی ڈی پی شرح نمو تک نیچے لایا جائے۔ چیئرمین پی آر اے سی نے کمرشل بینکوں کو ایس ایم ایز اور ترقی کے اہم شعبوں کو قرض دینے کی ترغیب دیتے ہوئے نجی شعبے کے قرضے کو جی ڈی پی کے فیصد کے لحاظ سے بڑھانے کی فوری ضرورت پر بھی زور دیا، قرضوں کے عمل کو آسان بنانے اور زرِ ضمانت کے تقاضوں کو کم کرنے سے قرضوں کی زیادہ منصفانہ تقسیم ممکن بنائی جاسکے گی جس سے نجی شعبے کی اقتصادی ترقی کو آگے بڑھانے کی صلاحیت میں اضافہ ہو گا جیسا کہ بھارت، بنگلہ دیش اور ویتنام جیسے ممالک نے کم شرح سود کے ساتھ کامیابی سے ترقی کو برقرار رکھا ہے لہٰذا مرکزی بینک کو بھی اسی طرح کی ترقی پر مبنی نقطہ نظر اپنانا چاہیے، پالیسی کی شرح میں خاطر خواہ کمی سے نہ صرف مالیاتی و اقتصادی دباؤ کم ہوگا بلکہ نجی شعبے کی سرمایہ کاری کو بھی فروغ ملے گا اور کاروبار کی توسیع کے لیے زیادہ سازگار ماحول پیدا ہوگا۔ انہوں نے کہا کہ پی آر اے سی پائیدار اقتصادی ترقی کو فروغ دینے، مالیاتی عدم توازن کو کم کرنے اور نجی شعبے کی ترقی کو ترجیح دینے کی پالیسیوں کی وکالت کرنے کے لیے پُرعزم ہے۔پالیسی ریٹ میں مزید کمی ناگزیر ہے تاکہ مہنگائی میں کمی کے فوائد کو مکمل طور پر حاصل کیا جا سکے اور نجی شعبے کو مستحکم بناکر بحالی کو فروغ دیا جا سکے۔,Business
293,سونے کی قیمت میں مسلسل تیسرے روز کمی، انٹر بینک میں ڈالر مہنگا,https://urdu.arynews.tv/gold-rates-in-pakistan-dated-10-october-2024/,ملک میں سونے کی قیمت میں مسلسل تیسرے روز کمی ریکارڈ کی گئی ہے جبکہ انٹر بینک میں ڈالر مزید مہنگا ہوگیا۔ آل پاکستان جیمز اینڈ جیولرز ایسوسی ایشن کے مطابق ملک بھر میں فی تولہ سونے کی قیمت 500 روپے کم ہوگئی جس کے بعد سونے کی فی تولہ قیمت 2 لاکھ 71 ہزار 200 روپے ہوگئی۔ اسی طرح 10 گرام سونے کی قیمت 429 روپے کم ہوکر 2 لاکھ 32 ہزار 510 روپے رہی۔ عالمی مارکیٹ میں بھی سونے کی قیمت میں کمی کا رجحان رہا، سونا 4 ڈالر کم ہوکر 2613 ڈالر فی اونس ہوگیا۔ انٹر بینک میں ڈالر مزید مہنگا اسٹیٹ بینک کے مطابق انٹر بینک میں ڈالر کی قیمت میں مزید اضافہ ہوگیا ہے، کاروبار کے اختتام پر ڈالر 7 پیسے مہنگا ہوکر 277 روپے 79 پیسے پر بند ہوا۔ انٹر بینک میں گزشتہ روز ڈالر 5 پیسے اضافے سے 277 روپے 72 پیسے کا ہوگیا تھا۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔,Business
294,عوام کیلیے بڑی خوشخبری، حکومت نے آئی پی پیز سے معاہدے ختم کرنے کا آغاز کر دیا,https://urdu.arynews.tv/government-has-started-terminating-contracts-with-ipps/,وفاقی کابینہ نے آئی پی پیز سے معاہدے ختم کرنے کا آغاز کر دیا ہے اور وزیراعظم نے بتایا ہے کہ پانچ آئی پی پیز سے ٹیک اینڈ پے معاہدے ختم کر دیے گئے ہیں۔ اے آر وائی نیوز کے مطابق مہنگی بجلی کے ستائے پاکستانی عوام کے لیے بڑی خوشخبری ہے کہ وفاقی کابینہ نے مہنگی بجلی کی ذمے دار آئی پی پیز سے معاہدے ختم کرنے کا آغاز کر دیا ہے۔ وزیراعظم شہباز شریف نے وفاقی کابینہ اجلاس کے دوران بتایا ہے کہ پانچ آئی پی پیز سے ٹیک اینڈ پے معاہدے ختم کر دیے گئے ہیں۔ اس اقدام سے بجلی صارفین کو سالانہ 60 ارب اور ملکی خزانے کو 411 ارب روپے کی بچت ہوگی۔ شہباز شریف نے بتایا کہ 5 آئی پی پیز کے واجبات کو ادا کیا جائے گا، تاہم سود ختم کر دیا گیا ہے۔ ان آئی پی پیز کے مالکان نے خوشدلی اور اتفاق کے ساتھ یہ معاہدے ختم کرنا قبول کیا اور قومی مفاد کو ترجیحی دیتے ہوئے ذاتی مفاد کو قربان کیا۔ ان کا کہنا تھا کہ پانچ آئی پی پیز سے بجلی خریدنے کے معاہدے ختم کرنا آغاز ہے۔ اس کے بعد دیگر آئی پی پیز سے بھی بات چیت کی جائے گی اور ان سے معاہدوں پر نظر ثانی کر کے بجلی ٹیرف میں کمی کریں گے۔ وزیراعظم نے بتایا کہ وزیر خزانہ محمد اورنگزیب آئی ایم ایف کے پاس جا رہے ہیں، وزیر توانائی بھی ان کے ساتھ ہوں گے۔ وزیر خزانہ کی قیادت میں وفد آئی ایم ایف کو پورا کیس بیان کرے گا۔,Business
295,5 دن باقی ! انکم ٹیکس گوشوارے جمع کرانے والوں کے لیے اہم خبر,https://urdu.arynews.tv/fbr-says-no-extention-date-of-filing-of-income-tax-returns/,اسلام آباد : چیئرمین ایف بی آر راشد لنگڑیال نے انکم  ٹیکس گوشوارے جمع کرانے والوں کو خبردار کردیا۔ تفصیلات کے مطابق چیئرمین ایف بی آر راشد لنگڑیال نے میڈیاسےغیررسمی گفتگو میں واضح کیا انکم ٹیکس گوشوارے جمع کرانے کی تاریخ میں توسیع نہیں ہوگی۔ راشد لنگڑیال کا کہنا تھا کہ  گوشوارے جمع کرانے والوں کی تعداد چالیس لاکھ سے زائد ہوچکی ہے، گوشوارے جمع کرانے والوں کی تعداد گزشتہ سال سے دگنی ہوچکی ہے۔ یاد رہے کہ فیڈرل بورڈ آف ریونیو (ایف بی آر) نے مالی سال 2024 کے انکم ٹیکس ریٹرن  جمع کرانے کی آخری تاریخ میں توسیع کا اعلان کیا تھا۔ ایف بی آر کی جانب سے جاری نوٹیفکیشن میں انکم ٹیکس ریٹرن جمع کرانے کی تاریخ میں14دن کی توسیع کی گئی ہے، جس کے مطابق 14اکتوبر تک جمع کرائے جاسکتے ہیں۔ نوٹیفکیشن میں کہا گیا تھا کہ عوام کی سہولت کیلئے انکم ٹیکس ریٹرن کی تاریخ میں توسیع کی گئی ہے، ایف بی آر کے مطابق ٹیکس بار نے بھی تاریخ میں توسیع کی درخواست کی تھی۔ واضح رہے کہ تاجروں کی جانب سے انکم ٹیکس ریٹرن کی آخری تاریخ میں 30 دن کی توسیع کا مطالبہ کیا گیا تھا ، ان کا کہنا تھا کہ سسٹم میں خرابی سے گوشوارے جمع کرانے میں مشکلات پیدا ہو رہی ہیں۔ پاکستان میں آج ڈالر اور دیگر کرنسیوں کی قیمت,Business
296,اسمگلنگ کی گاڑیاں ضبط ہوں گی، ایف بی آر,https://urdu.arynews.tv/smuggling-vehicles-will-be-confiscated-fbr/,فیڈرل بورڈ آف ریونیو (ایف بی آر) کا کہنا ہے کہ اسمگلنگ کی گاڑیاں اب ضبط ہوں گی۔ اے آر وائی نیوز کے مطابق اسمگلنگ میں استعمال گاڑیاں جرمانہ ادا کرکے چھڑوانے کا قانون ختم کردیا گیا ہے، وزیراعظم شہباز شریف کی انسداد اسمگلنگ کے لیے تمام سرکاری اداروں کو سخت اقدامات کی ہدایت کی گئی ہے۔ اسمگلنگ میں استعمال گاڑیاں ضبط کرنے کے لیے تین اکتوبر کو ایس آر او میں ترمیم کردی گئی۔ ایف بی آر کا کہنا ہے کہ ماضی میں اسمگلنگ میں استعمال گاڑیاں جرمانہ ادا کرکے چھڑالی جاتی تھیں، ایس آر او ترمیم اسمگلنگ ختم کرنے کے لیے حکومت کے پختہ عزم کی عکاسی کرتی ہے۔ ترجمان ایف بی آر کا کہنا ہے کہ اسمگلنگ کی وجہ سے عرصہ دراز سے ملک کی معیشت متاثر ہورہی ہے، ان گاڑیوں کو جرمانہ ادا کرکے اب نہیں چھڑایا جاسکے گا۔ ایف بی آر کے مطابق گاڑیوں کو ضبط کرکے مستقل بند کیا جائے گا، اقدام سے پاکستان اپنی معاشی سرحدوں کو محفوظ بنانے کی راہ پر گامزن ہوگیا۔,Business
297,سونے کی قیمت ہزاروں‌ روپے کم ہوگئی,https://urdu.arynews.tv/gold-rate-in-pakistan-dated-9-october-2024/,کراچی: صرافہ مارکیٹ میں مسلسل دوسرے روز سونے کی قیمت میں کمی ریکارڈ کی گئی ہے۔ آل پاکستان جیمز اینڈ جیولرز ایسوسی ایشن کے مطابق ملکی صرافہ مارکیٹ میں سونے کی فی تولہ قیمت میں 3000 روپے کم ہوئی ہے جس کے بعد فی تولہ قیمت 2 لاکھ 71 ہزار 700 روپے ہوگئی۔ سونے کی دس گرام قیمت میں بھی 2572 روپے کم ہوئی ہے، 10 گرام سونے کی قیمت 2 لاکھ 32 ہزار 939 روپے ہے۔ عالمی مارکیٹ میں بھی سونے کی قیمت میں 30 ڈالر کم ہوئی جس کے بعد سونا 2617 ڈالر فی اونس ہوگیا۔ چاندی کی فی تولہ قیمت 3 ہزار 50 روپے پر مستحکم رہی ہے۔ Currency Rates in Pakistan Today- پاکستان میں آج ڈالر کی قیمت واضح رہے کہ سونا خریدنا روایتی طور پر محفوظ سرمایہ کاری سمجھا جاتا ہے جس کی قیمت افراط زر، سیاسی اور معاشی عدم استحکام کے اوقات میں بڑھ جاتی ہے۔ اسے صدیوں سے کرنسی اور دولت کی شکل کے طور پر استعمال کیا جاتا رہا ہے، جب سرمایہ کار دوسرے اثاثوں کے بارے میں غیر یقینی محسوس کرتے ہیں، تو وہ اکثر سونا خریدتے ہیں۔ پاکستان میں گذشتہ برس سونے کی قیمت کے تعین کے طریقہ کار میں تبدیلی کردی گئی تھی، جس کے تحت سونے کی قیمت انٹرنیشنل مارکیٹ ریٹ سے 20 ڈالر فی اونس زیادہ مقرر کی گئی۔ انٹر بینک میں ڈالر مہنگا اسٹیٹ بینک کا کہنا ہے کہ انٹربینک میں آج ڈالر کی قدر بڑھ گئی ہے، ڈالر 277.67 روپے سے بڑھ کر 277.72 روپے پر بند ہوا ہے۔,Business
298,بیرون ملک میں مقیم پاکستانیوں نے ستمبر میں  کتنے ارب ڈالر پاکستان بھیجے؟,https://urdu.arynews.tv/pakistans-remittance-inflow-stands-at-2-8bn-in-september/,کراچی: بیرون ملک میں مقیم پاکستانیوں نے ستمبر میں ترسیلات زر کی مد میں 2.8ارب ڈالر بھیجے، گذشتہ سال کی نسبت انتیس فیصد اضافہ ہوا۔ تفصیلات کے مطابق اسٹیٹ بینک آف پاکستان نے ستمبر میں موصول ہونے والی ترسیلات زر کی تفصیلات جاری کردیں۔ جس میں بتایا گیا کہ رواں مالی سال کی پہلی سہ ماہی میں ترسیلات زر 8 ارب 80 کروڑ ڈالر رہیں، جو گزشتہ مالی سال کی پہلی سہ ماہی کے مقابلے میں اڑتیس اعشاریہ آٹھ فیصد زائد ہے۔ اسٹیٹ بینک کا کہنا ہے ستمبرمیں دو ارب چوراسی کروڑ اکانوے لاکھ ڈالرموصول ہوئے جبکہ اگست میں دوارب چورانوے کروڑ اٹھائیس لاکھ کی ترسیلاتِ زر موصول ہوئی تھیں۔ ستمبر 2023 میں دو ارب بیس کروڑ اکیاسی لاکھ ڈالر کی ترسیلات زر موصول ہوئی تھیں، اس طرح ستمبر 2023 کی نسبت ستمبر 2024 میں ترسیلاتِ زرمیں انتیس فیصد اضافہ ہوا۔ ستمبر 2024 میں سب سے زیادہ سعودی عرب سے اڑسٹھ کروڑ تیرہ لاکھ ڈالر ، متحدہ عرب امارات سے چھپن کروڑ تین لاکھ ڈالر، برطانیہ بیالیس کروڑ چھتیس لاکھ ڈالراورامریکا سے ستائیس کروڑ انچاس لاکھ ڈالر کی ترسیلات زرموصول ہوئیں۔ پاکستان میں آج ڈالر اور دیگر کرنسیوں کی قیمت,Business
299,مزید آئی پی پیز معاہدہ ختم کرنے کو تیار,https://urdu.arynews.tv/more-ipps-willing-to-terminate-contract/,کراچی: بجلی معاہدوں پر حکومتی ٹاسک فورس اور آئی پی پیز کے مابین مذاکرات میں اہم پیشرفت ہوئی ہے۔ لال پیر پاور کے بعد حب پاور بھی قبل از وقت معاہدہ ختم کرنے پر تیار ہو گئی۔ اس حوالے سے حب پاور کمپنی کے بورڈ آف ڈائریکٹرز کا کل ہنگامی اجلاس طلب کر لیا گیا۔ لال پیر پاور کا بورڈ آف ڈائریکٹرز کا اسی حوالے سے آج ہنگامی اجلاس ہو رہا ہے۔ دونوں آئی پی پیز کے بورڈ اجلاس میں بجلی معاہدے قبل از وقت ختم کرنے کی منظوری لی جائے گی۔ لال پیر پاور 362 میگاواٹ اور حب پاور کا 1200 میگاواٹ کا پاور پلانٹ ہے۔ لال پیر پاور اور حب پاور نے اہم پیشرفت سے پاکستان اسٹاک ایکسچنج کو خطوط لکھ کر آگاہ کر دیا۔ فاقی حکومت کی انڈپنڈنٹ پاور پروڈیوسرز (آئی پی پیز) پر قائم کی گئی ٹاسک فورس نے کام مکمل کر لیا۔ ذرائع نے اے آر وائی نیوز کو بتایا کہ ٹاسک فورس نے بجلی کی خرید و فروخت کا طریقہ کار رضاکارانہ تبدیل کرنے کی وارننگ دیتے ہوئے کہا ہے کہ معاہدوں میں ردوبدل نہ کیا گیا تو کمپنیوں کا فرانزک آڈٹ کروائیں گے۔ ٹاسک فورس نے مطالبہ کیا کہ بجلی کے استعمال کے بغیر کیپیسٹی چارجز کی وصولی بند کی جائے، جتنی بجلی دیں اتنی قیمت لیں کا فارمولہ قبول کریں۔ آئی پی پیز نے پاکستان کی معیشت کو کس طرح تباہ کیا اس سلسلے میں کچھ گھناؤنے کردار سے متعلق ہوش ربا انکشافات اور حقائق منظر عام پر آ گئے ہیں۔ حکومتی ذرائع سے ملنے والی اطلاعات کے مطابق کچھ آئی پی پیز نے غلط کنٹریکٹ کی وجہ سے بغیر بجلی پیدا کیے اربوں روپے وصول کیے جس کا خمیازہ حکومت پاکستان کو بھگتنا پڑ رہا ہے۔ 09 اکتوبر 2024 وزیر اعظم شہباز شریف کی زیر صدارت کابینہ کمیٹی برائے توانائی کے اجلاس میں پاکستان میں بجلی کی پیداوار اور خرید کے لیے ایک انڈیپنڈنٹ ملٹی پلیئر مارکیٹ بنانے کی منظوری دے دی گئی۔ اجلاس میں انڈیپنڈنٹ سسٹم اینڈ مارکیٹ آپریٹر کی تشکیل کی منظوری بھی دی گئی، وفاقی کابینہ جس کی توثیق کرے گی، اجلاس میں فیصلہ کیا گیا کہ آئی ایس ایم او کو کمپنیز ایکٹ 2017 کے تحت ایس ای سی پی سے رجسٹرڈ کیا جائے گا، اور اس کے بورڈ میں بجلی کے شعبے کے ماہرین کی شمولیت یقینی بنائی جائے گی۔ اجلاس سے گفتگو کرتے ہوئے وزیر اعظم شہباز شریف نے کہا کہ بجلی کے شعبے کی اصلاحات کے لیے ترجیحی بنیادوں پر اقدامات کیے جا رہے ہیں، انھوں نے ہدایت کی کہ بجلی کی چوری اور نقصان کو کم کرنے کے لیے اقدامات تیز اور مؤثر بنائے جائیں۔ وزیر اعظم نے متعلقہ حکام کو ہدایت کی کہ بجلی چوری میں ملوث تقسیم کار کمپنیوں کے ملازمین کے خلاف محکمانہ کارروائی کی جائے، بجلی کے شعبے کی اصلاحات اور چوری کے سدباب کے لیے جدید ٹیکنالوجی کا استعمال یقینی بنایا جائے۔ اجلاس میں وزیر خزانہ محمد اورنگزیب، احسن اقبال، احد چیمہ، اویس لغاری و دیگر حکام نے شرکت کی۔ 07 اکتوبر مہنگی بجلی، بند کی جانے والی 5 آئی پی پیز کے نام سامنے آگئے آئی پی پیز سے مہنگی بجلی پیداوار کے معاملے پر وزیر اعظم کی طرف سے بنائی گئی ٹاسک فورس کے آئی پی پیز سے مذاکرات جاری ہیں۔ ذرائع کے مطابق پہلے مرحلے میں بند کی جانے والی پانچ آئی پی پیز کے نام سامنے آگئے۔ پہلے مرحلے میں تقریبا  2400میگاواٹ صلاحیت کے پانچ آئی پی پیزبند ہو جائیں گی۔ بند کی جانے والی آئی پی پیز میں 1200میگاواٹ سے زائد صلاحیت کا حبکو پاور پلانٹ شامل ہے۔  362میگاواٹ صلاحیت کا اے ای ایس لعل پیر بند ہونے والی آئی پی پیز میں شامل ہے۔ 224 میگاواٹ کا اٹلس پاورپلانٹ بھی بند کردیا جائے گا جب کہ  136 میگاواٹ صلاحیت کا حامل صبا پاور بھی بند کئے جانے والے آئی پی پیز میں شامل ہے۔ 450 میگاواٹ کے روش پلانٹ کو بھی بند کرنے کی تجویز ہے۔ ذرائع کا کہنا ہے کہ ان آئی پی پیز سے معاہدے ختم کرنے کی حتمی منظوری وفاقی کابینہ سے لی جائے گی۔,Business
300,آئی ایم ایف کے بعد ایشیائی ترقیاتی بینک کا بھی پاکستان کیلیے فنانسنگ کا اعلان,https://urdu.arynews.tv/adb-financing-for-pakistan/,عالمی مالیاتی فنڈ (آئی ایم ایف) کے بعد ایشیائی ترقیاتی بینک (اے ڈی بی) نے بھی پاکستان کیلیے 3 برسوں کیلیے 6 ارب ڈالر فنانسنگ کا اعلان کر دیا۔ ایشیائی ترقیاتی بینک کے حکام نے بتایا کہ سال 2025 کے دوران 1 ارب 85 کروڑ ڈالر سے زائد فنانسنگ ہوگی جبکہ سال 2026 کے دوران 2 ارب 30 کروڑ ڈالر فنانسنگ کا تخمینہ ہے۔ اسی طرح سال 2027 کے دوران 2 ارب 25 کروڑ ڈالر کی فنانسنگ کی جائے گی۔ حکام نے بتایا کہ 3 برسوں کے دوران 2.8 ارب ڈالر کی رعایتی فنانسنگ فراہم کی جائے گی۔ اے ڈی بی کی فنانسنگ صحت، تعلیم، کلائمیٹ اینڈ ڈیزاسٹر، ریسورس موبلائزیشن، ایکسپورٹ پروموشن، ایف بی آر ڈیجیٹلائزیشن اور ایس او ایز ریفارمز کیلیے خرچ ہوگی۔ دوسری جانب عالمی بینک نے پاکستان میں سیلاب سے متاثرہ علاقوں کی تعمیر نو کیلیے اپنی فنڈنگ میں تیزی کی ہے۔ گزشتہ روز عالمی بینک کے کنٹری ڈائریکٹر ناجےبین ہیسن نے اپنے ایک بیان میں بتایا تھا کہ جنیوا ڈونرز کانفرنس میں 2 ارب ڈالر دینے کا وعدہ کیا گیا تھا تاہم مختلف منصوبوں کیلیے 2 ارب ڈالر سے زیادہ فنڈز دستیاب ہیں، مجموعی طور پر 1 کروڑ 30 لاکھ متاثرین کو فائدہ ہوگا۔ ناجےبین ہیسن نے بتایا تھا کہ متاثرہ علاقوں میں 45 کروڑ 40 لاکھ ڈالر ریلیف، تعمیر نو اور بحالی پر خرچ ہوئے جبکہ 1.55 ارب ڈالر تعمیر نو اور بحالی کے نئے منصوبوں کیلیے ہیں، سندھ کے منصوبوں میں تیزی جبکہ بلوچستان کے بعض منصوبے سست روی کا شکار ہیں۔ انہوں نے بتایا تھا کہ سندھ کے منصوبوں کیلیے 81 کروڑ 60 لاکھ ڈالر جاری ہو چکے ہیں جہاں تعمیر نو، ہاؤسنگ کے 50، 50 کروڑ ڈالر کے منصوبوں پر عمل جاری ہے۔ بلوچستان میں ہاؤسنگ کا منصوبہ تاخیر کا شکار ہے جہاں صرف 104 بینک اکاؤنٹ کھل سکے، اسی طرح خیبر پختونخوا میں سڑکوں، تعلیم اور صحت کے منصوبوں پر 17 کروڑ 70 لاکھ ڈالرخرچ ہوں گے۔ فنڈنگ میں سندھ میں سڑکوں کی تعمیر کا 55.7، پنجاب میں آبپاشی کا 45 ملین ڈالر کا منصوبہ شامل ہیں۔ عالمی بینک نے پاکستان جیسے کم آمدن والے ملکوں کیلیے خصوصی ایمرجنسی فنڈنگ پر زور دی۔,Business
301,پاکستان کی سب سے  بڑی آئل ریفائنری  کو  38 روز کیلئے بند کردیا گیا,https://urdu.arynews.tv/oil-refinery-parco-was-closed-for-38-days/,"ملتان: پاکستان کی آئل ریفائنری پارکو 38 روز کیلئے بند کردیا گیا، ریفائنری ملکی توانائی کی ضروریات کو پورا کرنے میں اہم کردار ادا کرتی ہے۔ تفصیلات کے مطابق آئل ریفائنری پارکو کو مین ٹیننس کیلئے 38 روز کیلئے آج سے شٹ ڈاؤن کردیا گیا، ذرائع نے بتایا کہ پارکو ریفائنری 10 اکتوبرسے 18 نومبر تک بند رہے گی۔ ذرائع کا کہنا تھا کہ پارکوآئل ریفائنری کی یومیہ ریفائننگ کیپسٹی تقریباً 120,000 بیرل ہے اور ریفائنری ملکی توانائی کی ضروریات کو پورا کرنے میں اہم کردار ادا کرتی ہے۔ ذرائع نے کہا کہ دیگر ریفائنریز کو اپنی کپیسٹی بڑھانے کی ہدایات جاری کردی گئی ہیں، ملکی ضروریات کو پورا کرنے کیلئے 26 روزہ اسٹوریج کیپسٹی کو استعمال کیا جائے گا۔ نجی کمپنی ڈیسکان کو مینٹیننس کا کنٹریکٹ ایوارڈ کیا گیا ہے، پارکو آئل ریفائنری ملکی ضروریات کا 35-40 فیصد پوراکرتی ہے تاہم مینٹیننس کے دوران ریفائنری کی مکمل جانچ، مرمت اور اپ گریڈیشن کی جاتی ہیں۔ پاکستان میں آج ڈالر اور دیگر کرنسیوں کی قیمت",Business
302,گاڑیوں کی درآمد پر ٹیکس چھوٹ کا اعلان,https://urdu.arynews.tv/tax-exemption-on-import-of-vehicles-gawadar/,ایف بی آر نے گوادر پورٹ اور فری زونز کے لئے گاڑیوں کی درآمد پر ٹیکس چھوٹ متعارف کرا دی۔ فیڈرل بورڈ آف ریونیو کے مطابق گوادر پورٹ اور فری زونز کے لئے اقتصادی سرگرمیوں کو فروغ دینے کے لئے ایک بڑی پالیسی دے دی ہے۔ ایف بی آر نے گوادر پورٹ اور فری زونز میں کام کرنے والے اداروں کی جانب سے درآمد کی جانے والی گاڑیوں کے لئے ٹیکس چھوٹ کا اعلان کیا ہے۔ اس کے لئے ایف بی آر نے کسٹمز رولز 2001 میں ترمیم کا مسودہ تیار کیا گیا ہے۔ ایف بی آر نے ڈیوٹی اور ٹیکس میں چھوٹ کے لیے جامع رہنما خطوط وضع کیے ہیں۔ یہ چھوٹ صرف ان اہل کمپنیوں پر لاگو ہوں گے۔ اس چھوٹ کا مقصد گوادر میں کاروباری سرگرمیوں کو آسان بنانے کے لیے مقرر کی گئی ہے۔,Business
303,بی آر چوپڑا: منفرد فلم ساز، ایک باکمال ہدایت کار,https://urdu.arynews.tv/indian-film-director-b-r-chopra/,بلدیو راج چوپڑا کو بھارتی فلمی صنعت کا ایک ستون مانا جاتا ہے۔ بلدیو راج جنھیں عام طور پر بی آر چوپڑا پکارا جاتا ہے، ایسے فلم ساز تھے جس نے عام روش سے ہٹ کر فلمیں بنائیں اور فلم بینوں‌ کو اپنی فلموں سے متاثر کیا۔ بی آر چوپڑا 5 نومبر 2008ء کو چل بسے تھے۔ 94 سال زندہ رہنے والے بی آر چوپڑا 1914ء میں لدھیانہ میں پیدا ہوئے تھے۔ ان کا بچپن اور جوانی لاہور میں‌ گزری۔ ابتدائی تعلیم مکمل کرنے کے بعد لاہور یونیورسٹی سے انگریزی لٹریچر میں ایم اے کیا۔ تقسیمِ ہند کے بعد بی آر چوپڑا بھارت چلے گئے اور دہلی میں‌ قیام کیا، مگر پھر ممبئی منتقل ہوگئے۔ یہ بھی پڑھیے:جب بی آر چوپڑا نے ساحر لدھیانوی کی ڈائری پڑھی! بی آر چوپڑا کو انگریزی زبان و ادب کے ساتھ شروع ہی سے اردو ادب سے بھی لگاؤ رہا۔ وقت کے ساتھ فنونِ لطیفہ میں ان کی دل چسپی بڑھتی گئی۔ فلم بینی کا شوق ہوگیا اور اس قدر بڑھا کہ فلم سازی کی تکنیک، اور کہانی وغیرہ کے بارے میں اپنے علم اور بنیادی معلومات کے حصول کے بعد انھوں نے فلموں پر تبصرے کرنا شروع کردیے۔ اس دور کے انگریزی ماہ نامے میں ان کے فلمی تبصرے شایع ہونے لگے اور یہی آغاز فلم انڈسٹری میں بطور فلم ساز اور ہدایت کار ان کے کیریئر کی بنیاد بنا۔ انگریزی زبان و ادب کی تعلیم نے انھیں جو تخلیقی شعور دیا تھا، اسی نے بی آر چوپڑا کو فلموں کا تنقیدی جائزہ لینے پر آمادہ کرلیا۔ وہ اس میدان میں کام یاب ہوئے۔ اس دور کی فلموں اور ان کے اسکرپٹ کی کم زوریوں اور خامیوں پر تبصروں نے بی آر چوپڑا کو بطور فلمی نقّاد مشہور کردیا۔ ان کی یہ قابلیت اور تنقیدی بصیرت ممبئی اُس وقت خود اُن کے کام آئی جب بی آر چوپڑا نے خود فلم سازی اور ہدایت کاری کا آغاز کیا۔ 1955ء میں انھوں نے بی آر فلمز کے نام سے باقاعدہ فلم کمپنی قائم کر لی۔ اس سے قبل وہ دو فلمیں بنا چکے تھے۔ بی آر چوپڑا تخلیقی انفرادیت کے قائل تھے۔ انھوں نے اس زمانے میں بھی عام ڈگر سے ہٹ کر کام کیا۔ اسی روایت شکنی اور انفرادیت نے انھیں باکمال فلم ساز بنایا۔ بی آر چوپڑا نے فلم انڈسٹری کے تقریباً ہر شعبہ میں طبع آزمائی کی۔ فلمیں بنانا، ہدایت کاری، فلمی کہانیاں لکھنا اور اداکاری بھی کی۔ 1949ء میں بی آر چوپڑا نے ’کروٹ‘ سے فلم سازی کا آغاز کیا تھا جو فلاپ فلم ثابت ہوئی۔ 1951ء میں ان کی بطور ہدایت کار فلم ’افسانہ‘ سامنے آئی اور یہ ان کی پہلی کام یاب فلم بھی تھی۔ بی آر فلمز کے بینر تلے ان کی پہلی فلم ’نیا دور‘ تھی۔ فلم بینوں نے اسے بہت سراہا اور اس فلم نے کام یابی کا ریکارڈ قائم کیا۔ ان کی زیادہ تر فلمیں سماجی شعور اجاگر کرنے کا ذریعہ بنیں جن میں‌ لوگوں کے لیے کوئی پیغام ہوتا تھا۔ بی آر چوپڑا نے ’باغبان اور بابل‘ جیسی فلموں کی کہانی بھی لکھی۔ ان کی فلم ’نیا دور‘ کا موضوع اس وقت کی فلموں کی روش سے بالکل مختلف تھا اور یہ تھا نئے مشینی دور میں مزدور اور مالک کا رشتہ۔ بی آر چوپڑا فلم ’گھر‘ میں بطور اداکار بھی جلوہ گر ہوئے۔ ان کی ہدایت کاری اور پروڈکشن میں کئی کام یاب فلمیں بنی ہیں جن میں ’نکاح‘، ’انصاف کا ترازو‘، ’پتی پتنی اور وہ‘، ’ہمراز‘، ’گمراہ‘، ’سادھنا‘ اور ’قانون‘ شامل ہیں۔ بھارت کے اس معروف فلم ساز اور ہدایت کار کے دل سے لاہور اور یہاں‌ جیون کے سہانے دنوں کی یاد کبھی محو نہ ہو سکی۔ وہ ابتدائی زندگی کے بارے میں بتاتے ہیں ’ہم لوگ پہلے گوالمنڈی میں رہا کرتے تھے، لیکن 1930ء میں میرے والد کو جو کہ سرکاری ملازم تھے چوبرجی کے علاقے میں ایک بنگلہ الاٹ ہوگیا، جب میں نے گورنمنٹ کالج لاہور سے انگریزی ادب میں ایم اے کیا تو انھی دنوں والد صاحب کا تبادلہ امرتسر ہوگیا۔ میں کچھ عرصہ لاہور ہی میں مقیم رہا کیوں کہ میں آئی سی ایس کے امتحان کی تیاری کر رہا تھا۔ بعد میں جب مجھے فلموں میں دل چسپی پیدا ہوئی تو میں نے ماہ نامہ سِنے ہیرلڈ کے لیے مضامین اور فلمی تبصرے لکھنے شروع کر دیے۔ ایک وقت ایسا آیا کہ میرا قیام تو والدین کے ساتھ امرتسر ہی میں تھا لیکن فلمی رسالے میں حاضری دینے کے لیے مجھے ہر روز لاہور آنا پڑتا تھا۔ رسالے کا دفتر مکلیوڈ روڈ پر تھا، چنانچہ کچھ عرصے بعد میں نے بھی اس کے قریب ہی یعنی نسبت روڈ پر رہائش اختیار کر لی۔ فلمی رسالے میں نوکری کا سلسلہ 1947ء تک چلتا رہا، جب اچانک فرقہ وارانہ فساد پھوٹ پڑا اور مجھے انتہائی مایوسی اور دل شکستگی کے عالم میں اپنا پیارا شہر لاہور چھوڑنا پڑا۔‘ بی آر چوپڑا کو فلم نگری میں اور بھارتی حکومت کی جانب سے کئی سرکاری اعزازات سے نوازا گیا۔ 1998ء میں دادا صاحب پھالکے ایوارڈ حاصل کرنے والے بی آر چوپڑا کو اس سے قبل فلم فیئر ایوارڈ بھی دیا گیا تھا۔,Entertainment
304,سائیکل یا ن م راشد کی نظم؟,https://urdu.arynews.tv/manto-and-poet-rashid/,"ن م راشد کبھی اپنے دور کے دیگر شعرا کی طرح مقبول عام نہیں رہے۔ اس کی ایک بڑی وجہ یہ ہے کہ راشد کی شاعری میں مختلف اجزا کا جو امتزاج ہے وہ فکری اور جذباتی رجحانات کے تصادم، ردّعمل اور ہم آہنگی کا اک مسلسل عمل ہے جس کو سمجھنا اور جذب کرنا آسان نہیں۔ اس کے لیے خاص استعداد کے ساتھ دماغ سوزی کی ضرورت پڑتی ہے۔ البتہ اردو کی جدید نظم ہیئت کے اظہار کے نئے زاویوں اور زبان و بیان کے تجربات میں ہمیشہ راشد کی مرہون منت رہے گی۔ راشد صاحب کی اردو، فارسی، انگریزی اور دوسری کئی زبانوں کے کلاسیکی و جدید ادب پر گہری نظر تھی۔ شاید اسی باعث ان کے تخیل کا افق بہت وسیع اور ان کے کلام میں تفکر کا عنصر غالب رہا۔ بڑے بڑے نام اور علمی و ادبی شخصیات ن م راشد سے مرعوب تو تھے ہی، لیکن ان کی شاعری اور فکر کو تنقید کا نشانہ پر بھی رکھا اور اکثر ن م راشد کے افکار اور ان کی شاعری کا مذاق بھی اڑایا جاتا تھا۔ اس ضمن یہ دل چسپ واقعہ ادبی تذکروں پر مبنی کتب میں‌ پڑھنے کو ملتا ہے۔ ملاحظہ کیجیے۔ ایکروز منٹو صاحب (سعادت حسن منٹو) بڑی تیزی سے ریڈیو اسٹیشن کی عمارت میں داخل ہو رہے تھے کہ وہاں برآمدے میں مڈگارڈوں کے بغیر ایک سائیکل دیکھ کر لمحہ بھر کے لئے رک گئے، اور پھر دوسرے ہی لمحے ان کی بڑی بڑی آنکھوں میں مسکراہٹ کی ایک چمکیلی سی لہر دوڑ گئی اور وہ چیخ چیخ کر کہنے لگے۔ ""راشد صاحب، راشد صاحب، ذرا جلدی سے باہر تشریف لائیے۔” شور سن کر ن۔ م۔ راشد کے علاوہ کرشن چندر، اوپندر ناتھ اشک اور ریڈیو اسٹیشن کے دوسرے کارکن بھی ان کے گرد جمع ہوئے۔ ""راشد صاحب، آپ دیکھ رہے ہیں اسے، منٹو نے اشارہ کرتے ہوئے کہا، ""یہ بغیر مڈگارڈوں کی سائیکل! خدا کی قسم سائیکل نہیں، بلکہ حقیقت میں آپ کی کوئی نظم ہے۔",Entertainment
305,انور کمال پاشا کی منٹو سے ملاقات (دل چسپ واقعہ),https://urdu.arynews.tv/anwer-kamal-and-manto/,اگر کسی اسٹوڈیو میں آپ کو کسی مرد کی بلند آواز سنائی دے، اگر آپ سے کوئی بار بار ہونٹوں پر اپنی زبان پھیرتے ہوئے بڑے اونچے سُروں میں بات کرے، یا کسی محفل میں کوئی اس انداز سے بول رہے ہوں جیسے وہ سانڈے کا تیل بیچ رہے ہیں تو آپ سمجھ جائیں گے کہ وہ حکیم احمد شجاع صاحب کے فرزندِ نیک اختر مسٹر انور کمال پاشا ہیں۔ انور کمال پاشا کی شخصیت منفرد ہے۔ گو انور پاشا کی آنکھوں کا بھیڑیا پن نہیں تو ان میں ایک ہلکی سی چمک ضرور ہے جو ظاہر کرتی ہے کہ وہ دوسروں پر چھا جانے کی قوت رکھتے ہیں۔ جسمانی قوّت تو خیر ان میں اسی قدر ہوگی جتنی میرے جسمِ ناتواں میں ہے مگر وہ میری طرح دھونس جما کر اس کمی کو پورا کر ہی لیتے ہیں۔ فلمی دنیا میں دراصل بلند بانگ دعوے ہی بااثر ثابت ہوتے ہیں۔ ایک محاورہ ہے ’’پدرم سلطان بود‘‘ لیکن اس کے برعکس انور کمال پاشا ہمیشہ یہ کہتے سنے گئے ہیں کہ میرا باپ سلطان نہیں گڈریا تھا، سلطان تو میں ہوں۔ اس میں شعبدہ بازی کے جراثیم موجود ہیں۔ جس طرح مداری اپنے منہ سے فٹ بال کی جسامت کے بڑے بڑے گولے نکالتا ہے اسی طرح وہ بھی کوئی اس قسم کا اسٹنٹ کر سکتا ہے۔ لیکن مجھے حیرت ہے اور یہ حیرت اس لیے کہ وہ چالاک نہیں، عیار نہیں، دغا باز نہیں لیکن پھر بھی جب لوگ اس کے منہ سے فٹ بال جتنے گولے باہر نکلتے دیکھتے ہیں تو کچھ عرصے کے لیے اس کی ساحری سے مرعوب ہو جاتے ہیں۔ ہو سکتا ہے، بعد میں وہ اپنی حماقت پر افسوس کریں کہ یہ تو محض فریبِ نظر تھا، یا گولے نکالنے میں کوئی خاص ترکیب استعمال کی گئی مگر اس سے کیا ہوتا ہے۔ انور کمال پاشا اس دوران میں کوئی اور شعبدہ ایجاد کر لیتا ہے۔ اس وقت اپنا دوسرا فلم بنانے کے لیے سرمایہ داروں سے، بہت ممکن ہے یہ کہہ رہا ہو کہ میں اب کے ایسا فلم بنانے کا ارادہ رکھتا ہوں جو ہالی ووڈ بھی نہیں بنا سکتا۔ اس میں کوئی ایکٹر ہو گا نہ ایکٹریس۔ صرف کٹھ پتلیاں ہوں گی جو بولیں گی۔ گانا گائیں گی اور ناچیں گی بھی۔ اور کلائمکس اس کا یہ ہوگا کہ وہ گوشت پوست کی بن جائیں گی۔ انور کمال پاشا پڑھا لکھا ہے۔ ایم اے ہے۔ انگریزی ادب سے اسے کافی شغف رہا ہے۔ یہی وجہ ہے وہ اپنے فلموں کی کہانی اسی سے مستعار لیتا ہے اور حسبِ ضرورت یا حسبِ لیاقت اردو زبان میں ڈھال دیتا ہے۔ اس کے فلموں کے کردار ہمیشہ ڈرامائی انداز میں گفتگو کرتے ہیں۔ خواہ اس کی ضرورت ہو یا نہ ہو۔ اس کی وجہ صرف یہ ہے کہ وہ خود ڈرامائی انداز میں گفتگو کرنے کا عادی ہے۔ اس کی وجہ ایک اور بھی ہے کہ اس کے والد محترم جناب حکیم احمد شجاع صاحب کسی زمانے میں اچھے خاصے ڈرامہ نگار تھے۔ ان کا لکھا ہوا ڈرامہ’’باپ کا گناہ‘‘ بہت مشہور ہے۔ انور کمال پاشا بہرحال بڑی دل چسپ شخصیت کا مالک ہے۔ وہ اتنا بولتا، اتنا بولتا ہے کہ اس کے مقابلے میں اور کوئی نہیں بول سکتا۔ اصل میں جہاں تک میں سمجھتا ہوں وہ اپنی آواز خود سننا چاہتا ہے اور دل ہی دل میں داد دیتا ہے کہ انور کمال پاشا تُو نے آج کمال کر دیا۔ تیرے مقابلے میں اور کوئی اتنا زبردست مقرر نہیں ہوسکتا۔ اگر آپ نفسیات کے متعلق کچھ جانتے ہیں تو آپ کو معلوم ہوگا کہ بعض انسانوں کو یہ مرض ہوتا ہے کہ وہ ریکارڈ بن جائیں اور اسے گرامو فون کی سوئی تلے رکھ کر ہر وقت سنتے رہیں۔ انور کمال پاشا بھی اسی زمرے میں آتا ہے۔ اس کے پاس اپنی گفتگوؤں کے کئی ریکارڈ ہیں جو اپنی زبان کی سوئی کے نیچے رکھ کر بجانا شروع کر دیتا ہے اور جب سارے ریکارڈ بج چکتے ہیں تو وہ ریڈیو کے فرمائشی پروگرام سننے والے بچوں کے مانند خوش ہو کر محفل سے چلا جاتا ہے۔ اس نے اب تک مندرجہ ذیل فلم بنائے ہیں جن میں سے کچھ کامیاب رہے اور کچھ ناکام۔ ’دو آنسو‘، ’دلبر‘، ’غلام‘، ’گھبرو‘، ’گمنام‘۔ اگر آپ نے یہ فلم دیکھے ہیں تو آپ کو معلوم ہو جائے گا کہ ان میں کتنے فلموں میں دریا آتا ہے جس میں کہانیوں کے کردار گرے ہیں لیکن وہ موت کا قائل نہیں۔ وہ ان کو دریا میں گراتا ضرور ہے مگر بعد میں بتاتا ہے کہ وہ ڈوبا نہیں تھا یعنی مر نہیں گیا تھا، کسی نہ کسی ذریعے سے ( انور کمال پاشا کے اپنے دماغ کی عجیب و غریب تخلیق ہوتا ہے) زندہ رہا تھا۔ معلوم نہیں، میں کہاں تک صحیح ہوں لیکن میں سمجھتا ہوں کہ انور کمال پاشا کی زندگی بھی شاید ڈوب ڈوب کر زندہ رہنے سے دوچار رہی ہے۔ اس نے اپنی زندگی میں کئی ندیاں پار کی ہیں۔ ایک تو وہ تھی جو سہرے جلوے کی بیاہی ہوئی تھی۔ اس کو پار کرنے میں تو خیر اس کو کوئی دقّت محسوس نہ ہوئی ہوگی مگر جب اس کے سامنے وہ ندی جس کا نام شمیم تھا، بمبئی سے بہتی ہوئی لاہور آئی تو اسے کافی مشکلات کا سامنا کرنا پڑا لیکن وہ ماہر تیراک کے مانند اسے بھی پار کر گیا۔ اس کو بہت دیر سے فلم بینی کا شوق تھا۔ بعد میں یہ شوق اس دھن میں تبدیل ہوگیا کہ وہ ایک فلم بنائے۔ جب شمیم سے اس کی راہ و رسم ہوئی تو اس نے اس سے فائدہ اٹھایا اور لاؤڈ اسپیکر بن کر ہر طرف گونجنے لگا کہ ’’آؤ میں فلم بنانا چاہتا ہوں۔ ہے کوئی سخی ایسا جو مجھے سرمایہ دے۔‘‘ اس کی مسلسل صدا پر آخر کار اسے سرمایہ مل گیا۔ شمیم بمبئی میں ایک ایسی ندی تھی جس کا پانی بہت صاف ستھرا تھا۔ اس میں کئی غواص تیر چکے تھے لیکن کچھ عرصے کے بعد وہ پانی پتھر کی طرح ٹھہر گیا اس لیے کہ تیراکوں کے لیے وہ دل چسپی کا سامان نہ رہی۔ یہی وجہ ہے اسے اپنے وطن لاہور میں واپس آنا پڑا۔ خیر اس قصے کو چھوڑیے۔ یہ کوئی اصول اور لگا بندھا قاعدہ تو نہیں لیکن عام طور پر یہی دیکھنے میں آیا ہے۔ فلم ڈائریکٹر، عورت کے ذریعے ہی سے آگے بڑھتے ہیں اور پیچھے بھی اس کی وجہ سے ہٹتے ہیں اور ایسے ہٹتے ہیں یا ہٹائے جاتے ہیں کہ ان کا نام و نشان تک باقی نہیں رہتا۔ پاشا نے تھوڑی دیر کے بعد شمیم سے شادی کر لی جو اپنا تنگ ماتھا، چوڑا کرنے کے لیے قریب قریب ہر روز اپنے بال موچنے سے نوچتی رہتی تھی۔ پاشا نے اس کی خوشنودی کی خاطر ضرور مصنوعی طور پر اپنے سارے پر و بال نوچ کے اس کے سامنے پلیٹ میں ڈال کر رکھ دیے ہوں گے۔ میں اب لمبے مضمون کو مختصر کرنا چاہتا ہوں اس لیے کہ میں انور کمال پاشا کی طرح طوالت پسند ہونا نہیں چاہتا۔ وہ بہت دل چسپ شخصیت کا مالک ہے اور اس شخصیت کے کئی پہلو ہیں۔ وہ ہٹ دھرم بھی ہے اور تلون مزاج بھی، بکواسی بھی اور بعض اوقات سنجیدہ مزاج بھی۔ میں آپ کو اختتامی طور پر ایک واقعہ سناتا ہوں۔ میں آج سے کچھ عرصہ پہلے شاہ نور اسٹوڈیو میں تھا، جہاں انور کمال پاشا اپنے فلم ’’گمنام‘‘ کی شوٹنگ میں مصروف تھا۔ سردیوں کا موسم تھا، میں اپنے کمرے کے باہر کرسی پر بیٹھا ٹائپ رائٹر میزپر رکھے کچھ سوچ رہا تھا کہ پاشا اپنی کار سے اترا اور میرے پاس والی کرسی پر بیٹھ گیا۔ علیک سلیک ہوئی۔ تھوڑی دیر کے بعد اس نے مجھ سے کہا: ’’منٹو صاحب! میں ایک سخت الجھن میں گرفتار ہوں۔‘‘ میں نے اپنے خیالات جھٹک کر پوچھا، ’’کیا الجھن ہے آپ کو؟‘‘ اس نے کہا، ’’یہ فلم جو میں بنا رہا ہوں، اس میں ایک مقام پر اٹک گیا ہوں، آپ کی رائے لینا چاہتا ہوں، ممکن ہے آپ مشکل کشائی کرسکیں۔‘‘ میں نے اس سے کہا، ’’میں حاضر ہوں فرمائیے! آپ کہاں اٹکے ہوئے ہیں؟‘‘ اس نے مجھے اپنے فلم کی کہانی سنانا شروع کردی۔ دو سین تفصیل سے اس انداز میں سنائے جیسے پولیس جیپ میں بیٹھی لاؤڈ اسپیکر کے ذریعے سے راہ چلتے لوگوں کو ہدایت کررہی ہے کہ انہیں بائیں ہاتھ چلنا چاہیے۔ میں اپنی زندگی میں ہمیشہ الٹے ہاتھ چلا ہوں اس لیے میں نے پاشا سے کہا، ’’آپ کو ساری کہانی سنانے کی ضرورت نہیں۔ میں سمجھ گیا ہوں کہ آپ کس گڑھے میں پھنسے ہوئے ہیں۔‘‘ پاشا نے حیرت آمیز لہجے میں مجھ سے پوچھا،’’آپ کیسے سمجھ گئے؟‘‘ میں نے اس کوسمجھا دیا اور اس کی مشکل کا حل بھی بتا دیا۔ جب اس نے میری تجویز سنی تو اٹھ کر ادھر ادھر ٹہلنا شروع کر دیا اور اس کے بعد کہا،’’ہاں کچھ ٹھیک ہی معلوم ہوتا ہے۔‘‘ میں ذرا چڑ سا گیا، ’’حضرت! اس سے بہتر حل آپ کو اور کوئی پیش نہیں کر سکتا۔ مصیبت یہ ہے کہ میں فوری طور پر سوچنے کا عادی ہوں۔ اگر میں نے یہی حل آپ کو دس بارہ روز کے بعد پیش کیا ہوتا تو آپ نے کہا ہوتا سبحان اللہ۔ مگر اب کہ میں نے چند منٹوں میں آپ کی مشکل حل کر دی ہے تو آپ کہتے ہیں ہاں کچھ ٹھیک ہی معلوم ہوتا ہے۔ آپ کو شاید اس مشورے کی قیمت معلوم نہیں۔‘‘ پاشا نے فوراً اپنے پروڈکشن منیجر کو بلایا۔ اس سے چیک بک لی اور اس پر کچھ لکھا۔ چیک پھاڑ کر بڑے خلوص سے مجھے دیا، ’’آپ یہ قبول فرمائیں۔‘‘ اس کے اصرار پر میں نے یہ چیک لے لیا جو پانچ سو روپے کا تھا۔ یہ میری زیادتی تھی۔ اگر میں آسودہ حال ہوتا تو یقیناً میں نے یہ چیک پھاڑ دیا ہوتا لیکن انسان بھی کتنا ذلیل ہے یا اس کے حالات زندگی کتنے افسوس ناک ہیں کہ وہ گراوٹ پر مجبور ہو جاتا ہے۔۔۔! (فلم انڈسٹری کے بے مثل ہدایت کار، اور فلم ساز انور کمال پاشا کے شخصی خاکے سے اقتباسات جس کے مصنّف سعادت حسن منٹو ہیں اور یہ خاکہ مصنّف کی 1955ء میں شائع ہونے والی کتاب میں شامل ہے),Entertainment
306,حمید اختر جنھیں لاہور میں ایک چائے والے کی تلاش تھی,https://urdu.arynews.tv/hameed-akhtar-and-sahir-ludhyanvi/,یہ حمید اختر کا تذکرہ ہے جو ایک صحافی، اور ادیب تھے اور ترقی پسند تحریک سے دیرینہ وابستگی رکھتے تھے۔ حمید اختر قیام پاکستان کے بعد انجمن ترقی پسند مصنفین کے جنرل سیکرٹری بھی رہے۔ اسی پاداش میں دو سال جیل میں گزارے۔ حمید اختر مشہور شاعر ساحر لدھیانوی کے گہرے دوست تھے اور ساحر لدھیانوی کے ساتھ ہیرو بننے کے لیے بمبئی پہنچے تھے۔ یہ پارہ حمید اختر کی زندگی کے اہم اور دل چسپ واقعات پر مبنی ہے۔ یہ لاہور شہر میں قیام کی روداد ہے۔ ملاحظہ کیجیے: 1944-45 ء کے دوران پاؤں کی گردش حمید اختر اور ساحر کو کچھ عرصہ کے لیے لاہور بھی لے آئی۔ اس دور کے متعلق کئی واقعات جڑے ہوئے ہیں، جو حمید اختر نے اپنے مختلف کالموں میں بیان کیے ہیں۔ حمید اختر اور ساحر سے پہلے، میٹرک کرنے کے بعد ان کے دوست شیر محمد قیصر (ابن ِانشا ) 1942میں لاہور آچکے تھے۔ اس بارے میں حمید اختر لکھتے ہیں:’’میٹرک میں نمایاں کامیابی اور وظیفہ حاصل کرنے کے باوجود انہوں (ابن ِ انشا) نے مرحوم حمید نظامی کو، جن سے ان کی خط و کتابت تھی، لکھا کہ گھریلو حالات کی وجہ سے، وہ وظیفے کے باوجود تعلیم جاری رکھنے کی بجائے ملازمت کرنے کی تیاری کررہے ہیں۔ مرحوم حمید نظامی نے انہیں تعلیم جاری رکھنے، اسلامیہ کالج میں داخلہ دلانے اور کچھ مالی وسائل مہیا کرنے کے وعدہ پر لاہور آنے کے لیے مجبور کیا، جہاں پہنچ کر وہ اسلامیہ کالج میں داخل ہوگئے اور بیڈن روڈ کے ایک مکان کی اوپر کی منزل میں واقع اخبار کے دفتر میں مقیم ہوئے۔ ہم اپنے پرانے دوست کے نئے حالات کے بارے میں معلومات حاصل کرنے پہلی بار لاہور پہنچے اور تلاش کرتے کرتے بیڈن روڈ پر واقع اخبار کے دفتر میں پہنچے تو ہم نے ابنِ انشا مرحوم اور حمید نظامی مرحوم دونوں کو ایک ہفتہ وار اخبار کے فولڈ کیے ہوئے پرچے کے ڈھیر پر ٹکٹ چسپاں کرتے ہوئے دیکھا۔۔۔۔‘‘ حمید اختر کو پہلی ہی بار لاہور بھا گیا، جو مستقبل میں ہمیشہ کے لیے ان کا شہر بننے والا تھا۔ کچھ عرصہ بعد ابن ِانشا ملازمت کی غرض سے انبالہ چلے گئے اور حمید اختر کے پاؤں کی گردش جاری رہی۔ وہ دوبارہ اس وقت لاہور آئے جب گورنمنٹ کالج لدھیانہ سے نکالے جانے کے بعد ساحر بغرضِ تعلیم لاہور آگئے۔ انہیں ملنے حمید اختر ہر ہفتے لاہور آجاتے۔ یوں روشنیوں کے اس شہر سے ان کی پہچان اور محبت بڑھتی گئی۔ ان دِنوں کے لاہور کے بارے میں حمید اختر بیان کرتے ہیں :’’1944-45 میں اسے (ساحر کو) ادب ِ لطیف کی ادارت مل گئی۔ ہم چونکہ بیکار پھر رہے تھے اس لیے اس زمانے میں ہم نے تقریباً چھ ماہ اس شہر میں مستقل قیام کیا۔ ان دِنوں لاہور شہر کتنا خوبصورت اور دل لبھانے والا تھا، آج اس کا اندازہ کرنا بھی مشکل ہے۔ آبادی تین لاکھ کے قریب تھی۔ شہر کی بڑی اور اہم سڑکوں پر روزانہ چھڑکاؤ کیا جاتا تھا۔ ڈاک دن میں دو بار تقسیم ہوتی تھی۔ شامیں اتنی بھرپور اور ثقافتی پروگراموں کی اس قدر کثرت ہوتی تھی کہ شام گزارنے کا فیصلہ مشکل ہوجاتا۔ کہیں کنسرٹ ہے تو کہیں موسیقی کی محفل برپا ہے۔ اوپن ایئر تھیئٹر میں اس وقت بھی ڈرامے اسٹیج ہوتے تھے۔ دہلی دروازے کے باہر عظیم الشان سیاسی جلسوں کا زور رہتا۔ اس کے علاوہ دن بھر ہوٹلوں اور ادبی پرچوں کے دفاتر میں جو محفلیں برپا ہوتیں ان کا ایک اپنا ہی انداز تھا۔ انار کلی میں نگینہ بیکری میں باری علیگ‘ گوپال مِتل‘ میاں طفیل محمد اور بہت سے دوسرے سیاسی اور ادبی لوگ بحث میں مصروف نظر آتے۔ کافی ہاؤس میں بھی رونقیں لگی رہتیں۔ یہ ہماری جوانی کا زمانہ تھا جس میں انسان زمین پر قدم رکھتے ہوئے بھی آسمان کی طرف محوِ پرواز رہتا ہے۔ ہم ان دِنوں شب بیداری اور خالص آوارہ گردی کے جنون میں مبتلا تھے۔ مجھے یاد ہے ایک رات‘ نصف شب کے بعد ہم چائے کی تلاش میں دہلی دروازے کے باہر اس چائے والے کو رات بھر ڈھونڈتے رہے جس کے بارے میں سنا تھا کہ اس کے چائے کے دیگچے میں احمد شاہ ابدالی کے وقت سے لے کر آج تک پانی ختم نہیں ہوا۔ چنانچہ ہم نے اسے ڈھونڈا اور پھر اکثر راتیں اس چائے خانے کے تھڑے پر گزاریں۔ شورش کاشمیری ان دِنوں چار پانچ برس کی قید کے بعد رہا ہو کر نیا نیا لاہور آیا تھا۔ اس سے ملاقاتیں بھی رہیں جو بڑی پکی دوستی میں بدل گئیں۔ اس کے توسط سے مولانا عطا اللہ شاہ بخاری جیسے عظیم اور بڑے لوگوں کی صحبتیں بھی میّسرآئیں۔ خود شورش بھی اپنی ذات میں کسی انجمن سے کم نہیں تھا‘‘۔ دہلی دروازے کا وہ چائے خانہ دہلی دروازے کے سامنے واقع ایک عمارت کے‘ جس کی بالائی منزل پر ’مجلس ِ احرار‘ اور’ مجلس اصلاح چار سو بیساں‘ کے بڑے بڑے بورڈ برابر برابر آویزاں تھے، حمید اختر کا محبوب چائے خانہ بن گیا۔ جہاں انہوں نے ساحر کے ساتھ مستقبل کے کتنے ہی خواب دیکھے اور مستقبل کے کتنے ہی منصوبے بنائے۔ (کتاب: ’’سوانح عمری: حمید اختر‘‘ سے انتخاب),Entertainment
307,پاکستان اور سالانہ جاپانی فلمی میلہ,https://urdu.arynews.tv/japan-film-festival-pakistan/,"پاکستان میں غیر ملکی سفارت خانوں، قونصل خانوں اور ثقافتی مراکز میں خاص طور پر اُن فلموں کی نمائش کی جاتی ہے جو کسی ملک کی ثقافت کا مظہر ہوتی ہیں۔ بالخصوص کراچی میں گوئٹے انسٹی ٹیوٹ (جرمنی) آلائنس فرانسز(فرانس) اور جاپان معلوماتی و ثقافتی مرکز (جاپان) اور دیگر کئی ممالک اس کا اہتمام کرتے رہتے ہیں۔ جاپانی قونصل خانے کی طرف سے کراچی میں بالخصوص کئی برسوں سے جاپانی فلموں کی نمائش کا اہتمام کیا جاتا ہے۔ رواں برس بھی ستمبر سے لے کر اکتوبر تک جاپانی فلمی میلے کا انعقاد کیا گیا اور اس کے تحت متعدد جاپانی فلمیں دکھائی گئیں۔ اس ثقافتی سرگرمی کا مفصل احوال پیشِ خدمت ہے جس میں وہ قارئین ضرور دل چسپی لیں گے جو فنونِ لطیفہ سے متعلق سرگرمیوں اور دنیا کی ثقافتوں کو سمجھنے اور جاننے کی خواہش رکھتے ہیں۔ پاکستان میں، بالخصوص کراچی میں تین تنظیمیں جن کا تعلق جاپان سے ہے بہت فعال ہیں، جن میں پاکستان جاپان بزنس فورم، پاکستان جاپان کلچرل ایسوسی ایشن، سندھ اور پاکستان جاپان لٹریچر فورم شامل ہیں۔ مذکورہ فلمی میلے میں مؤخرالذّکر دو ثقافتی تنظیموں کا تعاون قونصل خانہ جاپان، کراچی کو حاصل ہوتا ہے۔ اس کے علاوہ رواں برس کے اس فلمی میلے میں آرٹس کونسل آف پاکستان کراچی کا تعاون بھی شامل رہا، جب کہ پاکستان میں اس فلمی میلے میں جاپانی فلمیں دکھانے کے حقوق جاپان فاؤنڈیشن نے خریدے اور پاکستانی فلم بینوں نے کوئی ٹکٹ یا کسی قسم کی فیس کی ادائیگی کے بغیر یہ فلمیں دیکھیں۔ فلم بینوں میں بڑی تعداد نوجوان نسل کی تھی۔ ان کے ساتھ ساتھ جاپانی تنظیموں کے اراکین بھی بڑی تعداد میں اس میلے میں شریک ہوئے۔ اس فلمی میلے میں پیش کی جانے والی فلموں کو ناظرین نے بہت پسند کیا اور جاپانی سینما میں پاکستانیوں کی یہ دل چسپی ان دونوں ممالک کے درمیان ایک خاص سماجی اور گہرے ثقافتی تعلق کی غمازی کرتی ہے۔ اس فلمی میلے میں تین جاپانی فلمیں پیش کی گئیں جن کے نام بالترتیب انگریزی میں کچھ یوں ہیں۔ 1۔ بریو فادر۔ آن لائن چودہویں اوور اسٹوری آف فائنل فینٹیسی (2019)2۔ راؤنڈ ٹرپ ہارٹ (2015)3۔ پرنسز اریتی (2001) ان فلموں میں سے اوّل الذّکر فلم ” بریو فادر۔ آن لائن چودہویں اوور اسٹوری آف فائنل فینٹیسی ""جاپان فاؤنڈیشن، پاکستان جاپان کلچرل ایسوسی ایشن، سندھ اور آرٹس کونسل آف پاکستان کراچی کے اشتراک سے قونصل خانہ جاپان، کراچی کے فلم بینوں اور تنظیموں کے ممبران کے لیے پیش کی گئی۔ اس فلم کو شائقین نے بے حد پسند کیا۔ اس موقع پر جاپانی قونصل جنرل جناب ہتوری ماسارو اور پاکستان جاپان کلچرل ایسوسی ایشن کی صدر محترمہ سعدیہ راشد صاحبہ کے ساتھ ساتھ آرٹس کونسل آف پاکستان کراچی کے صدر جناب احمد شاہ نے حاضرین سے خطاب بھی کیا، جس میں دونوں ممالک کے مابین برادرانہ اور ثقافتی روابط برقرار رکھنے کے عزم کا اعادہ کیا گیا۔ دوسری فلم ” راؤنڈ ٹرپ ہارٹ” جاپان کی ایک لڑکی کو ٹرین میں اشیائے خور و نوش فروخت کرتے دکھایا گیا ہے۔ اس کام کے دوران اس کا واسطہ اکثر ایسے گاہکوں سے بھی پڑتا ہے، جو دل پھینک یا رومانوی مزاج کے حامل ہوتے ہیں جب کہ یہ لڑکی، جس کا نام ہاچیکو ہے، رومان پرور جذبات پوری طرح آشنا نہیں ہوتی اور اس کی زندگی میں یہ کھڑکی کبھی نہیں کھلی ہوتی۔ پھر اچانک یہ در اس کے لیے وا ہوتا ہے، جس میں یہ اپنی زندگی کی محرومیوں اور خوشیوں کا عکس دیکھتی ہے۔ اس ہلکی پھلکی کہانی پر مبنی فلم کو حاضرین نے بے حد پسند کیا۔ یہ فلم قونصل خانہ جاپان، کراچی کی طرف سے پاکستان جاپان لٹریچر فورم اور جاپانی زبان کے طلبا کے لیے دکھائی گئی جس کو سب نے بہت سراہا۔ اس موقع پر جاپانی قونصل جنرل ہتوری ماسارو اور پاکستان جاپان لٹریچر فورم کے بانی خرم سہیل نے حاضرین سے خطاب کیا۔ جاپانی ڈپٹی قونصل جنرل ناکاگاواسا یوشی سمیت متعدد جاپانی سفارت کاروں، اس ادبی فورم کے ممبران اور جاپانی زبان سیکھنے والے طلبا کی بڑی تعداد اس موقع پر موجود تھی جنہوں نے اس فلم کو سراہا۔ اس موقع پر میڈیا سے بھی گفتگو کی گئی۔ اس فلم اسکریننگ کے موقع پر خصوصی مہمان کے طور پر پاکستان سینسر بورڈ، سندھ کے چیئرمین اور معروف اداکار خالد بن شاہین مدعو تھے، لیکن ایونٹ میں ان کی آمد میں تاخیر پر رابطہ کیا گیا تو انہوں نے عین موقع پر شرکت سے معذوری ظاہر کر دی جب کہ وہاں غیر ملکی سفارت کار اور کئی مہمان بھی موجود تھے اور یہ ایک افسوس ناک بات تھی۔ ایسے مواقع پر ہمیں سنجیدگی کا مظاہرہ کرنا چاہیے کیوں کہ ملکی وقار اور عزّت کی بات ہوتی ہے۔ یہ جاپانی فلمی میلہ پچھلے کئی برس سے جاری ہے جس میں پاکستانی فلم بین شرکت کرتے ہیں۔ کراچی میں منعقدہ فلمی میلوں میں کئی نامور شخصیات بھی شریک ہوتی ہیں۔ کراچی میں فلم اسکرنینگ کی ایک ویڈیو رپورٹ ان قارئین کے شوق کو بڑھا سکتی ہے جو کبھی اس فلمی میلے میں نہیں گئے اور امید کی جاسکتی ہے کہ اگلے سال وہ بھی پاکستان میں جاپانی فلمیں دیکھنے والوں میں شامل ہوں گے۔ یہ فلمیں انگریزی سب ٹائٹلز کے ساتھ پیش کی جاتی ہیں۔",Entertainment
308,جب منٹو کو یہ احساس ہوا کہ نور جہاں اپنے استاد کی بہترین شاگرد ثابت ہوگی!,https://urdu.arynews.tv/noor-jehan-actress-singer-khaka/,نور جہاں کو میں نے صرف پردے پر دیکھا تھا۔ میں اس کی شکل و صورت اور اداکاری کا نہیں، اس کی آواز کا شیدائی تھا۔ وہ کم عمر تھی۔ اس لیے مجھے حیرت تھی کہ وہ کیونکر اتنے دل فریب طریقے سے گا سکتی ہے۔ ان دنوں دو آدمیوں کا دور دورہ تھا۔ مرحوم سہگل کا اور نور جہاں کا۔ یوں تو ان دنوں خورشید چھائی ہوئی تھی، شمشاد کے بھی چرچے تھے مگر نور جہاں کی آواز میں سب کی آواز دب گئی۔ ثریا بعد کی پیداوار ہے۔ مجھے افسوس ہے کہ سہگل اور ثریا اکٹھے فلم میں پیش ہوئے لیکن نور جہاں اور وہ دونوں الگ الگ رہے۔ معلوم نہیں، پروڈیوسروں کے دماغ میں ان دونوں کو یکجا کرنے کا خیال پیدا نہ ہوا یا کسی اور وجہ سے پروڈیوسر ان کو ایک فلم میں کاسٹ نہ کرسکے۔ بہرحال مجھے اس کا افسوس ہے اور ہمیشہ رہے گا۔ اگر وہ دونوں آمنے سامنے ہوتے تو موسیقی کی دنیا میں نہایت خوشگوار انقلاب برپا ہوتا۔ نور جہاں سے میری پہلی ملاقات کیسے ہوئی، کب ہوئی اور کہاں ہوئی۔۔۔ یہ ایک لمبی داستان ہے۔ میں کئی برس تک بمبئی کی فلمی دنیا میں گزار کر چند وجوہ کی بنا پر دل برداشتہ ہوکر دہلی چلا گیا۔ وہاں پر میں نے آل انڈیا ریڈیو میں ملازمت کرلی۔ مگر یہاں سے بھی دل اچاٹ ہوگیا۔ بمبئی سے’’مصور‘‘ کے ایڈیٹر نذیرلدھیانوی کے متعدد خطوط آئے کہ تم واپس چلے آؤ۔ ’خاندان‘ کے ڈائریکٹر شوکت حسین رضوی یہاں آئے ہوئے ہیں اور میرے ہی پاس ٹھہرے ہیں۔ ان کی یہ خواہش ہے کہ تم ان کے لئے ایک کہانی لکھو۔ میں دہلی چھوڑ کر چلا گیا۔ یہ اس زمانے کی بات ہے کہ جب کرپس مشن فیل ہو چکا تھا۔ میں غالباً ۷ اگست ۱۹۴۷ء کو بمبئی پہنچا۔ شوکت سے میری پہلی ملاقات ۱۷ اڈلفی چیمبرز کلیئر روڈ پر ہوئی۔ جو دفتر بھی تھا اور رہائشی مکان بھی۔ بڑا بانکا چھیلا نوجوان تھا۔ گورا رنگ، گالوں پر سرخی، مہین مہین جون گلبرٹ اسٹائل کی مونچھیں، گھنگھریالے بال، لمبا قد، بہت خوش پوش، بے داغ پتلون، شکنوں سے بے نیاز کوٹ ٹائی کی گرہ نہایت عمدہ، چال میں لٹک، ہم پہلی ملاقات میں ہی خوب گھل مل گئے۔ میں نے اس کو بہت مخلص انسان پایا۔ میں دہلی سے اپنے ساتھ اپنے پسندیدہ سگریٹ یعنی کریون اے کا کافی اسٹاک لے کر آیا تھا۔ جنگ چھڑی ہوئی تھی، اس لیے بمبئی میں یہ سگریٹ قریب قریب نایاب تھے۔ شوکت نے میرے پاس بیس پچیس ڈبے اور پچاس کے قریب ڈبیاں دیکھیں تو بہت خوش ہوا۔ ہم دونوں کا قیام وہیں 17 اڈلفی چیمبرز میں تھا۔ دو کمرے تھے جہازی سائز کے۔ ایک میں دفتر تھا، دوسرے میں رہائشی معاملہ۔ مگر رات کو ہم دفتر میں سوتے تھے۔ مرزا مشرف وغیرہ آجاتے تھے، وہ ہماری چارپائیاں بچھا دیتے تھے۔ جب تک شوکت وہاں رہا، بڑے ہنگامے رہے، کریون اے کے سگریٹ اور ناسک کی ہرن مارکہ وسکی جو بڑی واہیات تھی۔ لیکن اس کے سوا اور کوئی چارہ ہی نہ تھا۔ شوکت’’خاندان‘‘ کے بعد گو بہت بڑا ڈائریکٹر بن گیا تھا۔ مگر لاہور سے بمبئی پہنچنے اور وہاں کچھ دیر رہنے کے دوران میں وہ سب کچھ خرچ ہو چکا تھا جو اس نے لاہور میں فلم کی ہنگامی اور اخراجات سے پر زندگی گزارنے کے بعد پس انداز کیا تھا۔ اور میرے پاس تو صرف چند سوتھے جو کہ ہرن مارکہ وسکی میں غرق ہوگئے۔ بہرحال کسی نہ کسی حیلے گزر ہوتا رہا۔ وہ وقت بہت نازک تھا۔ میں سات اگست کو وہاں پہنچا اور ۹ اگست کی صبح کو جب میں نے کہیں ٹیلی فون کرنے کی کوشش کی تو لائن ’’ڈیڈ‘‘ یعنی مردہ تھی۔ بعد میں پتہ چلا کہ کانگریسی لیڈروں کی گرفتاریاں چونکہ عمل میں آرہی تھیں، اس لیے احتیاطاً ٹیلی فون کا سارا سلسلہ منقطع کر دیا گیا تھا۔ گاندھی جی، جواہر لعل نہرو اور ابوالکلام آزاد وغیرہ سب گرفتار کر لیے گئے، اور کسی نامعلوم جگہ منتقل کر دیے گئے۔ شہر کی فضا بالکل ایسی تھی جیسے بھری بندوق۔ باہر نکلنے کا تو سوال ہی نہ پیدا ہوتا تھا۔ کئی دن تک ہم ہرن مارکہ شراب پی کر اپنا وقت کاٹتے رہے۔ اس دوران فلم انڈسٹری میں بھی انقلاب برپا ہوچکا تھا۔ حالات چونکہ غیر یقینی تھے اس لیے کسی نئے فلم کی تیاری کون کرتا۔ چنانچہ جن لوگوں سے شوکت کی بات چیت ہورہی تھی، ایک غیر معینہ عرصے کے لئے کھٹائی میں پڑ گئی اور ہم نذیر لدھیانوی کے ہاں پکے ہوئے بدمزے کھانے کھا کر لمبی تان کر سوتے رہے۔ لیکن پھر بھی کبھی کبھار زندگی کے آثار پیدا ہو جاتے تھے اور ہم کہانیوں کے متعلق سوچنا شروع کر دیتے تھے۔ اسی دوران میں مجھے معلوم ہوا کہ نور جہاں بھی بمبئی میں ہے لیکن ٹھہریے! میں آپ کو بتاؤں کہ مجھے کیسے معلوم ہوا۔ میرا حافظہ جواب دے گیا تھا۔ اصل میں مجھے یہ آٹھ اگست ہی کو معلوم ہوگیا تھا جب کہ میری ملاقات ابھی شوکت سے نہیں ہوئی تھی۔ مجھے ماہم جا کر اپنے چند رشتہ داروں سے ملنا تھا۔ اس کے علاوہ مجھے ایک ریڈیو آرٹسٹ ثمینہ کا پتہ لینا تھا۔ (بعد میں کرشن چندر سے جس کے مراسم رہے۔) اس لڑکی کو میں نے آل انڈیا ریڈیو دہلی سے بمبئی بھیجا تھا کیونکہ اس کو فلم میں کام کرنے کا شوق تھا۔ میں نے اسے پرتھوی راج اور برج موہن کے نام تعارفی خط لکھ کر دے دیے تھے اور اب میں یہ معلوم کرنا چاہتا تھا کہ آیا وہ فلمی دنیا میں داخل ہو چکی ہے یا نہیں۔۔۔! لڑکی ذہین تھی، کردار اس کا بہت اچھا تھا، مکالمے بہت روانی کے ساتھ ادا کرتی تھی، شکل و صورت کی بھی خاصی تھی۔ اس لیے مجھے یقین تھا کہ وہ کامیاب ہوگئی ہوگی۔ مجھے پتہ چلا کہ وہ شیوا جی پارک میں کہیں رہتی ہے۔ مگر یہ اتنی بڑی جگہ ہے کہ ثمینہ خاتون کا پتہ لگانا بہت مشکل تھا۔ چنانچہ میں نظامی صاحب کے ہاں روانہ ہوگیا جو قریب ہی کیڈل روڈ پر رہتے تھے۔ مجھے ان کا ایڈریس معلوم تھا کہ وہ اکثر مجھے خط لکھتے رہتے تھے۔ یہ وہی نظامی ہیں جنہوں نے ممتاز شانتی کو تربیت دی۔ جن کے پاس ولی صاحب برسوں پڑے رہے اور آخر میں ممتاز شانتی کو نظامی صاحب کے بتائے ہوئے اصولوں کے تحت ہی لے اڑے۔ یہ وہی نظامی صاحب ہیں جن کی بیوی گیتا نظامی کے نام سے فلمی دنیا میں مشہور ہوئی اور جس نے نظامی صاحب کو لات مار کر پے در پے کئی شادیاں کیں۔ عدالتوں میں جس کے کئی مقدمے چلے اور جو اب ایک نئی خوبصورت لڑکی کے ساتھ ڈانس پارٹی بنا کر شہر بہ شہر پاکستان کا پرچار کر رہے ہیں۔ نظامی صاحب سے میری ملاقاتیں صرف خطوط تک ہی محدود تھیں اور وہ بھی بڑے رسمی تھے۔ میں نے ان کو پہلی مرتبہ ان کے فلیٹ پر دیکھا۔ میں اگر اس ملاقات کو بیان کروں تو میرا خیال ہے، دس پندرہ صفحے اس کی نذر ہو جائیں گے، اس لیے میں اختصار سے کام لوں گا۔ نظامی صاحب جو کہ دھوتی اور بنیان پہنے تھے، مجھے بڑے تپاک سے ملے۔ انہوں نے میرے آنے کا مقصد پوچھا جو میں نے عرض کر دیا۔ آپ نے کہا، ’’ثمینہ خاتون ابھی آپ کے قدموں میں حاضر ہو جائے گی۔‘‘ ان کا ایک مریل قسم کا ہندو منیجر تھا۔ اس کو آپ نے حکم دیا کہ منٹو صاحب کے لئے فوراً ثمینہ خاتون کو حاضر کرو۔ یہ حکم دینے کے بعد وہ میری طرف متوجہ ہوئے اور کہا کہ وہ میرے لیے ہر قسم کی خدمت کے لیے حاضر ہیں۔ چنانچہ انہوں نے فوراً زبانی طور پر میرے لیے ایک عمدہ فلیٹ، بہترین فرنیچر اور ایک عدد کار کا بندوبست کردیا۔ ظاہر ہے کہ میں بہت خوش ہوا۔ چنانچہ میں نے مناسب اور موزوں الفاظ میں ان کا شکریہ ادا کیا جس کی ان کو بالکل ضرورت نہیں تھی، اس لیے کہ وہ میرے افسانوں کے گرویدہ تھے۔ قارئین سے مجھے یہ کہنے کی ضرورت نہیں کہ نظامی صاحب زبانی جمع خرچ کے بادشاہ ہیں۔ ممتاز شانتی کو سیدھے راستے پر لگانے اور اس کو صالح تربیت دینے کے متعلق باتیں ہورہی تھیں تو نظامی صاحب نے نور جہاں کا ذکر کیا اور مجھے بتایا کہ ان دنوں وہ بھی ان کے زیر سایہ ہے اور ممتاز کی طرح تربیت حاصل کررہی ہے۔ آپ نے کہا: ’’منٹو صاحب! اگر یہ لڑکی زیادہ دیر لاہور میں رہتی تو اس کا بیڑہ غرق ہو جاتا، میں نے اسے یہاں اپنے پاس بلا لیا ہے اور سمجھایا ہے کہ دیکھو بیٹا! صرف فلم اسٹار بننے سے کچھ نہیں ہوگا۔ کوئی سہارا بھی ہونا چاہئے۔ اوّل تو شروع میں عشق لڑانے کی کوئی ضرورت نہیں ادھر ادھر دونوں طرف سے خوب کماؤ۔ جب بینک میں تمہارا کافی روپیہ جمع ہو جائے تو کسی ایسے شریف آدمی سے شادی کر لو جو ساری عمر تمہارا غلام بن کے رہے۔ آپ کا کیا خیال ہے منٹو صاحب! آپ تو بڑے دانا ہیں۔‘‘ میری ساری دانائی تو نظامی صاحب کے فلیٹ میں داخل ہوتے ہی نیچے فٹ پاتھ پر بھاگ گئی تھی۔ میں کیا جواب دیتا؟ بس کہہ دیا کہ آپ جو کر رہے ہیں وہ مصلحت کے خلاف کیونکر ہو سکتا ہے۔ وہ بہت خوش ہوئے۔ چنانچہ انہوں نے آواز دے کر نور جہاں کو بلایا مگر اسی وقت ٹیلی فون کی گھنٹی بجی اور چند لمحات کے بعد نور جہاں کی آواز کسی کمرے سے آئی، ’’ابھی آتی ہوں، کمال صاحب کا فون آیا ہے۔‘‘ نظامی صاحب زیرِ لب مسکرائے۔ یہ کمال صاحب، حیدر امروہی تھے۔۔۔ ’’پکار کے شہرت یافتہ‘‘ نظامی صاحب مجھ سے مخاطب ہوئے، ’’میں عرض کررہا تھا کہ سہارا ہونا چاہیے تو نور جہاں کے لئے کمال امروہی سے بہتر سہارا اور کون ہو سکتا ہے۔ لیکن میں اس سے صاف صاف کہہ چکا ہوں کہ شادی وادی کا معاملہ غلط ہے، بس اپنا الو سیدھا کیے جاؤ۔ کمال کما سکتا ہے۔ اس کی آدھی کمائی اگر نور جہاں کو مل جایا کرے تو کیا ہرج ہے۔ اصل میں منٹو صاحب ان ایکٹرسوں کو روپیہ کمانے کے گر آنے چاہئیں۔‘‘ میں نے مسکرا کر کہا، ’’آپ گرو جو موجود ہیں۔‘‘ نظامی خوش ہوگیا اور اس نے مجھے فوراً ایک فسٹ کلاس لیمن اسکواش پلایا۔ بس یہاں۔۔۔ نظامی صاحب کے فلیٹ میں، جہاں نور جہاں کی سائنٹیفک طریقے پر تربیت ہورہی تھی، اس کو وہ تمام چلتر خالص نظامی صاحب کی نگرانی میں سکھائے جارہے تھے، میری نور جہاں سے سرسری سی ملاقات ہوئی اور میرا رد عمل یہ تھا کہ یہ لڑکی اپنی جوانی کی منزلیں بڑی سرعت سے طے کررہی ہے اور جس کے ہونٹوں پر مسکراہٹ اور ہنسی تجارتی رنگ اختیار کر رہی ہے اور جو موٹاپے کی طرف مائل ہے، اپنے استاد کی بہترین شاگرد ثابت ہوگی۔ (ممتاز افسانہ نگار سعادت حسن منٹو کے مضمون سے اقتباس جو انھوں نے اداکارہ اور گلوکارہ نور جہاں پر لکھا ہے),Entertainment
309,"جوزف کونریڈ کے سو سال اور ""رائٹرز اینڈ ریڈرز کیفے”",https://urdu.arynews.tv/joseph-conrad-polish-british-novelist-and-story-writer/,"بڑے ادیب کی تخلیق کئی عشروں کا احاطہ کرتی ہے، وہ صدیوں پر پھیل جاتی ہے اور ادیب کے گزر جانے کے بعد بھی برسوں پڑھی جاتی ہے۔ اس پر تنقیدی مباحث جاری رہتے ہیں اور ادبی دنیا میں اس کا حوالہ دیا جاتا ہے۔ جوزف کونریڈ (Joseph Conrad) بھی ایسا ہی ایک ادیب تھا، جس کا عالمی ادب میں خوب چرچا ہوا، اس کا اندازہ ان تقاریب سے لگایا جاسکتا ہے جو اس ادیب کی وفات کے سو برس مکمل ہونے پر اس کی یاد میں منعقد کی جارہی ہیں۔ گزشتہ دنوں آرٹس کونسل کراچی میں بھی ایسی ہی ایک تقریب ""رائٹرز اینڈ ریڈرز کیفے” کے زیرِ اہتمام منعقد ہوئی، جس میں اس باکمال ادیب کے فن و اسلوب کا ذکر چھڑا، تو کئی نئے سوالات اور ان کے جواب سامنے آئے جن سے بہت کچھ سیکھنے اور جاننے کا موقع ملتا ہے۔ اس تقریب کا احوال جاننے سے پہلے جوزف کونریڈ کی زندگی پر ایک نظر ڈالتے ہیں۔ جوزف کونریڈ کون تھا؟ جوزف کونریڈ ایک پولش نژاد برطانوی ادیب تھا، جسے اپنے موضوعات، منفرد انداز بیان کے ساتھ انسانی فطرت اور اس کی نفسیات کو بیان کرنے کے لیے آج بھی یاد کیا جاتا ہے۔ جوزف کونریڈ نے 1857ء میں آنکھ کھولی، اور اس کی زندگی کا یہ سفر 1924 میں تمام ہوا۔ کونریڈ نے اپنی زندگی کا ایک بڑا حصہ بحری سفر میں گزارا، اور اس کے تجربات کونریڈ کی تحریروں میں بھی جھلکتے ہیں۔ اس کے مشہور ناولوں میں ہارٹ آف ڈارکنس، لارڈ جم، اور نوسٹرو مو شامل ہیں۔ یہ ناولز وجودیت، نوآبادیاتی نظام اور اخلاقی گراوٹ جیسے موضوعات کو کمال مہارت سے منظر کرتے ہیں۔ ہارٹ آف ڈارکنس(Heart of Darkness) کونریڈ کا سب سے مقبول ناول ہے، جسے یورپی سامراجیت پر ایک گہری تنقید تصور کیا جاتا ہے، جو انسانی فطرت کے تاریک پہلو اور افریقا میں نوآبادیاتی دور کے مظالم کو بیان کرتا ہے۔ گو بعد میں چنوا اچیبے سمیت مختلف ناقدین نے جوزف کونریڈ پر تعصب برتنے اور نوآبادیاتی نظام کی شبیہہ سازی کا الزام بھی لگایا۔ جوزف کونریڈ کے اس مشہورِ زمانہ ناول، ہارٹ آف ڈراکنس کا ترجمہ اردو کے ممتاز ادیب اور مترجم، سلیم الرحمان صاحب نے قلبِ ظلمات کے نام سے کیا۔ تذکرہ رائٹرز اینڈ ریڈرز کیفے کا: جوزف کونریڈ اور کیفے کے ۸۹ اجلاس کی جھلکیاں: ماہ ستمبر کی بارہ تاریخ کو رائٹرز اینڈ ریڈرز کیفے نے ""جوزف کونریڈ کے سو سال” کے عنوان سے آرٹس کونسل میں ایک تقریب سجائی، جس کی صدارت دنیائے صحافت و ادب کی ممتاز شخصیت، غازی صلاح الدین نے کی۔ اس تقریب میں ڈاکٹر تنویر انجم، سید کاشف رضا، ماخام خٹک، بشام خالد اور وشال خالد نے جوزف کونریڈ کے فن کے مختلف پہلوئوں کا احاطہ کیا۔ سید طلحہ علی نے اس کی نظامت کی۔ اپنے صدارتی خطے میں غازی صلاح الدین نے کہا کہ جوزف کونریڈ کا مطالعہ پاکستانی نوجوانوں کے لیے اہمیت کا حامل ہے، وہ ایک اہم ادیب تھا، جس نے نیا طرز اسلوب اختیار کیا اور نوآبادیاتی نظام کے سقم عیاں کیے۔ مقررین میں حشام خالد نے جوزف کونریڈ کے ناول ""لارڈ جم”، جب کہ ماخام خٹک اور وشال خالد نے ہارٹ آف دی ڈارک نیس کے مختلف پہلوئوں کا احاطہ کیا۔ سید کاشف رضا نے جوزف کونریڈ کے ناولز یوتھ اور Typhoon کے فنی محاسن پرروشنی ڈالی۔ اس موقع پر شرکا نے بھی مقررین سے سوالات کیے۔ یہ مکالمہ ڈھائی گھنٹے جاری رہا، جس میں اس ممتاز قلم کار پر سیر حاصل بحث ہوئی۔ حرفِ آخر: قارئین، آج کے دور میں جوزف کونریڈ کو پڑھنا اس لیے بھی اہم ہے کہ اُن کے موضوعات طاقت، شناخت، اور عالمی استحصال جیسے موجودہ مسائل سے گہرا تعلق رکھتے ہیں۔ ان کی نثر قارئین کو عصری مسائل پر تنقیدی نگاہ ڈالنے کی دعوت دیتی ہے، ساتھ ہی ہمیں یہ خبر بھی دیتی ہے کہ نوآبادیاتی دور کے انگریز ادیب بھی ایک حد تک اپنے سانچے سے باہر جاسکتے تھے، چاہے وہ کتنے ہی باغی کیوں نہ ہوں۔",Entertainment
310,ہماری فلمیں!,https://urdu.arynews.tv/film-and-urdu-writers/,فلم ہر دور میں ایک ایسا میڈیم رہا ہے جس نے ہر طبقۂ عوام کو یکساں‌ متاثر کیا ہے۔ خاص طور پر رومانوی فلمیں ایک زمانہ میں بہت دیکھی جاتی تھیں۔ ہندوستان اور پاکستان میں کئی دہائیوں پہلے جو فلمیں بنا کرتی تھیں ان میں محبّت کے راستے میں ایک ولن کو رکاوٹ اور ظالم سماج کو حائل ضرور دکھایا جاتا تھا۔ اس کے علاوہ بھی کئی رنگین اور اکثر سنگین موڑ فلموں‌ میں آتے تھے، جو فلم کی کام یابی کی ضمانت تو ہوتے تھے، لیکن ان کے کردار عام زندگی سے اتنے مختلف ہوتے تھے یا کہانی میں واقعات کو اس قدر غیر فطری انداز میں پیش کیا جاتا تھا کہ فلم بین بعد میں ان پر ہنستے ہی تھے۔ اردو زبان کے بڑے بڑے ادیبوں، خاص طور پر مزاح نگاروں نے ایسی ہی فلمی کہانیوں‌ پر مزاحیہ تحریریں سپردِ قلم کی ہیں‌۔ یہاں ہم اردو زبان کے مقبول ترین طنز و مزاح نگار شفیق الرحمان کے ایک ایسے ہی مزاحیہ مضمون سے چند پارے پیش کررہے ہیں جو آپ کو مسکرانے پر مجبور کردیں‌ گے۔ ملاحظہ کجیے: ہماری فلموں سے مراد وہ فلمیں ہیں جو ملکی ہیں۔ جن میں ہماری روزانہ زندگی کے نقشے کھینچے جاتے ہیں، جن میں ہماری برائیاں اور کمزوریاں بے نقاب کی جاتی ہیں۔ ڈاکٹر، وکیل، تھانیدار، یہ سب ہماری فلموں کی جان ہیں۔ جس فلم میں ایک آپریشن، ایک عدالت کا سین اور ایک گرفتاری عمل میں نہیں لائی جاتی اسے بہت کم لوگ پسند کرتے ہیں۔ لیکن فلموں کا ڈاکٹر آل راؤنڈ ہوتا ہے۔ یعنی ہاتھ میں نشتر، گلے میں ربڑ کی نلکی، سر پر ہیڈ مرر اور دیوار پر بینائی ٹسٹ کرنے کے حروف۔ پتہ نہیں یہ سب چیزیں ایک ہی شخص ایک ہی کمرے میں کیونکر استعمال کر سکتا ہے اور ڈاکٹر کا محبوب فقرہ یہ ہے، ’’حالت نازک ہے، دماغی صدمہ پہنچا ہے۔ اگر ایسا ہی صدمہ دوبارہ پہنچایا جا سکے تو یہ بالکل ٹھیک ہوجائیں گے یا ہو جائیں گی۔‘‘ اس کے بعد ڈاکٹر دماغ کا آپریشن کرنے سے بھی نہیں چوکتا۔ ایسا آپریشن جو بڑے بڑے تجربہ کار سرجن نہیں کرسکتے۔ ایک خطرے سے ہم آگاہ کیے دیتے ہیں کہ اگر فلم میں کوئی ایسا سین آجائے جہاں فضا میں سکون ہو۔ ایکٹر بولتے بولتے دفعتاً خاموش ہوجائیں۔ کوئی خوش خبری سنا دے یا بہت بری خبر لے آئے۔ دو پرندے (ہمارے پرانے دوست) بیٹھے ہیں۔ سورج نکل رہا ہو یا ڈوب رہا ہو اور ہوا چل رہی ہو، تو سمجھ لیجیے کہ ضرور کوئی نہ کوئی گائے گا۔ کسی نہ کسی ایکٹر کو بیٹھے بٹھائے دورہ اٹھے گا اور دیکھتے دیکھتے وہ آپے سے باہر ہو جائے گا۔ اس وقت دنیا کی کوئی طاقت اسے گانے سے باز نہیں رکھ سکتی۔ اور کچھ نہیں تو فوراً وہی ہمارا دیرینہ رفیق ایک سادھو گاتا ہوا سامنے سے گزر جائے گا۔ اور یہ لاٹری کی علت بھی سچ مچ سمجھ میں نہیں آئی۔ فلم میں جہاں کہیں ہیرو لاٹری کا ٹکٹ لے لے، بس فوراً سمجھ لیجیے کہ یہ تین چار لاکھ یوں وصول کر لے گا۔ یہ یک طرفہ کارروائی ہمیں بالکل پسند نہیں۔ یا تو یوں ہو کہ فلم کے تمام ایکٹروں کو لاٹری کے ٹکٹ خریدتے دکھایا جائے۔ پھر کسی ایک کے نام انعام نکل آئے تو کوئی بات بھی ہوئی۔ لیکن جو سب سے غریب ہوتا ہے، اسے کوئی مجبور کر کے ایک ٹکٹ دلوا دیتا ہے۔ یک لخت وہ امیر ہو جاتا ہے اور بیوی بچوں کو چھوڑ چھاڑ کر بمبئی یا لاہور بھاگ جاتا ہے۔ وہاں سارا روپیہ خرچ کر کے پاگل یا کانا ہوکر واپس آجاتا ہے۔ آتے ہی اس کی بیوی فوراً اسے معاف کر دیتی ہے۔ ایک ڈاکٹر آپریشن کر کے اس کا دماغ یا آنکھیں درست کر دیتا ہے اور جہاں سے یہ قصہ شروع ہوا تھا وہیں ختم ہو جاتا ہے۔ اور زمینداروں کے متعلق لگاتار فلمیں دیکھ دیکھ کر ہمیں یقین ہوگیا تھا کہ زمیندار ایک نہایت رومانوی ہستی ہے جس کا کام صبح سے شام تک شعر و شاعری اور محبت کرنا ہے۔ کپاس کے کھیتوں میں عشق کی گھاتیں ہوتی ہیں۔ چرواہے بیلوں اور بھینسوں کے پاس بیٹھ کر محبوب کی یاد میں بانسری بجاتے ہیں۔ ہر ہل چلانے والا ایک زبردست گویا ہوتا ہے جو چوبیس گھنٹے گاتا ہی رہتا ہے۔ ہر زمیندار کے لڑکے کا فرض ہے کہ وہ ضرور کسی سے محبت کرے اور زمیندار کا فرض ہے کہ وہ پہلے تو رسماً خفگی ظاہر کرے، پھر شادی پر رضامند ہو جائے۔,Entertainment
311,”زباں فہمی“ عشق کی کارستانی,https://urdu.arynews.tv/urdu-book-by-sohail-ahmed-siddiqui/,تحریر: محمد عثمان جامعی سہیل احمد صدیقیسے میرا تعلق سولہ سترہ سال پر محیط ہے، اس دوران میں نے جب بھی ان کو دیکھا تو یہ خیال آیا اے کمال افسوس ہے، تجھ پر کمال افسوس ہے۔ اردو، انگریزی، سندھی پر مکمل دسترس، فرنچ سے گہری شناسائی، فارسی اور عربی کے لسانی رموز سے واقف۔ تخلیق سے تحقیق تک علم وادب کے ہر میدان میں گام زن، تحریر ہی نہیں تقریر کے فن میں بھی طاق، مگر ان ساری صلاحیتوں اور اہلیتوں کے باوجود کبھی روزگار کے مسائل سے جھوجھتے، کبھی معاشی تنگی سے پریشان۔ لیکن زندگی کے جھمیلے ہوں، شکستوں کی تکان ہو، دل شکن بے قدری ہو یا پھن اٹھائے اور ڈنک مارتے رویے، کوئی رکاوٹ علم کے سفر میں ان کے آڑے نہ آسکی، مشکلات کی کوئی آندھی ان کی ہمت کا پرچم سرنگوں نہ کرسکی اور برف زاروں کی خنکی سمیٹی سرد مہری اور بے اعتنائی کا چلن ان کے سینے میں دہکتی لگن کی اگن بجھانے میں ناکام رہا۔ دراصل یہ ان کا عشق ہے جو انھیں حالات کی زہرناکیوں سے بچائے اور اپنے رستے پر لگائے رکھتا ہے، ان کا عشق انھیں صحرا کی ریت میں گُم ہونے دیتا ہے نہ تیشہ دے کر کسی کوہسار کی طرف بھیجتا ہے، وہ تو ان سے اور بھی بڑی مشقت لے رہا ہے، طبیعتوں اور مزاجوں کی ریگ میں زبان کے پھول کھلانے اور پتھریلے دماغوں میں برگِ گُل سے بھی نازک لفظوں سے زبان کی آبیاری کی کَڑی مشقت، جو انھیں تھکاتی ہے نہ اکتاہٹ کا شکار کرتی ہے۔ یہ اردو کا عشق ہے، جس نے انھیں مار رکھا ہے، اور ”زباں فہمی“ کا سلسلہ اس عشق کا اظہار بھی ہے، مظہر بھی اور داستان بھی۔ ’زباں فہمی“ کے زیرعنوان شایع ہونے والی تحریریں اردو کی بے وقعتی، بے قدری، اس سے تعصب کا ایک ایسا تقاضا تھیں جسے سہیل احمد صدیقی جیسا کوئی ذی علم اور زبان کے ہر رنگ اور سارے تیوروں سے واقف قلم کار ہی نبھا سکتا تھا، جنھوں نے صحافتی مضمون نگاری سے ادبی نثرپاروں تک اور ٹیلی ویژن اور ریڈیو کے اسکرپٹ لکھنے سے اشتہار نویسی تک زبان کے پھیکے، تیکھے، میٹھے، مرچیلے اور نکمین سارے ذائقے چکھے بھی ہیں اور چکھائے بھی ہیں۔ یوں کہہ لیں کہ انھوں نے اردو نگری کے گھاٹ گھاٹ کا پانی پیا ہے۔ پیا ہی نہیں، مشکیزوں میں بھر بھر کر ساتھ لائے بھی ہیں اور اب اس پانی سے لفظوں کے آلودہ چہرے دھو کر ان کا اصل رنگ روپ سامنے لانے میں مصروف ہیں۔ ہمیں گمان نہیں یقین ہے کہ انھوں نے گھاٹ گھاٹ پھرتے ہوئے پنگھٹوں پر بھی اوک سے پانی پیا ہوگا، اس کے بغیر زباں دانی اور شاعری کا سفر کہاں مکمل ہوتا ہے، اور یہ ان دونوں راہوں کے مسافر ہیں۔ زبان کی ہر ادا سے شناسائی کے ساتھ اردو کے آب رواں میں اپنے اپنے رنگ گھول کر اسے رنگا رنگ کرنے والی زبانوں میں سے کسی پر عبور اور کسی سے اچھی خاصی یاد اللہ کے باعث سہیل احمد صدیقی کسی ماہر کھوجی کی طرح لفظوں کے نقش پا پر اُلٹے قدموں چلتے ہوئے اس کا ٹھور ٹھکانا ڈھونڈ نکالتے ہیں اور تجربہ کار صرّاف کے مانند محاوروں اور شعروں میں اصل اور کھوٹ کی کھوج لگا لیتے ہیں۔ یہ تحقیقی کاوشیں اپنی جگہ اہم ہیں، مگر ”زباں فہمی“ کے خالق کی اصل خدمت اردو میں بگاڑ کی یلغار کا مقابلہ اور اسے انگریزی کی مسلسل پیش قدمی سے بچانے کے لیے جدوجہد ہے۔ یہ کام جتنا ناگزیر ہے، اتنا ہی کٹھن بھی، ایسا دشوار کہ اچھے اچھوں نے یہ بھاری صرف پتھر چوم کر چھوڑ دیا، کوئی اسے کارِ عبث سمجھتا ہے تو کوئی دیوار سے سر ٹکرانا قرار دیتا ہے۔ مگر سہیل احمد صدیقی اس جنگ کے باہمّت سالاروں شکیل عادل زادہ، احفاظ الرحمٰن اور اطہر ہاشمی کی روش اپنائے ہوئے مسلسل برسرِ پیکار ہیں۔ ذرا تصور تو کیجیے ان کی ہمّت اور حوصلے کا، یہ ایک ایسے معاشرے میں زبان کے خد و خال بگڑنے سے بچانے اور مسخ ہوجانے والے نقوش کی بحالی کے لیے دن رات ایک کیے ہوئے ہیں، جس معاشرے میں غلط اردو بولنا قابلِ فخر ہے، جہاں والدین بڑی شان سے بتاتے ہیں کہ ان کے بچے کی اردو خراب ہے، جہاں شادی کے دعوت نامے سے گھر کی دیوار پر لگی نام کی تختی تک ہر جگہ اردو میں عبارت لکھنا باعثِ شرم سمجھا جاتا ہے، اس بدقسمت زبان کے الفاظ قبروں کے کتبوں ہی پر نظر آتے اور یہ بتاتے ہیں کہ یہ قوم، یہ سماج اب اردو کو گورستان میں دیکھنے کا متمنی ہے۔ سہیل احمد صدیقی ایک ایسی قوم میں زبان کی اصلاح کا بِیڑا اٹھائے ہوئے ہیں، زبان کا بیڑا غرق ہونا جس کے لیے ذرا برابر اہمیت نہیں رکھتا، وہ ایک ایسے ملک میں حرف و معنی کے احترام کے لیے آواز اٹھا رہے ہیں جس کے ٹی وی چینل، اخبارات اور ویب سائٹس روز کسی لفظ کسی محاورے کی عزت پامال کردیتے ہیں، وہ ایسے سماج میں صحیح اردو بولنے اور لکھنے کے لیے سرگرم ہیں جس کا ایک شاعر اور زبان کا مجتہد جون ایلیا اپنے بیٹے کے لیے فکرمند ہوکر کہتا ہے نجانے تم کتنی کم غلط اردو لکھی ہوگی۔ میرے ممدوح اس دیس میں اشعار میں سہواً تبدیلیوں اور شعروں کی غلط نسبت کو درست کرنے کے لیے جگر سوزی کر رہے ہیں، جس دیس کے ایک نہایت اعلی منصب دار، اتنے اعلٰی کے باقی اہل جاہ و منصب بس ان کے آلۂ کار، ایک تقریر میں فتنوں کا سر کچلنے کی دھن میں کسی اور کے شعر علامہ اقبال کے سر منڈھ دیتے ہیں، جس پر اقبال نے اپنی لحد میں تڑپ کر کہا ہوگا، ”تقریر جو ایسی ہو تو تقریر بھی فتنہ۔“ وہ اس زبان کی محبت کا فرض چکا رہے ہیں جس کے طفیل شہرت اور دولت کمانے والے کچھ اہلِ قلم کے دل بھی اس کی نفرت سے یوں بھرے ہیں کہ بغض کی یہ غلاظت جب ہونٹوں سے بہتی ہے تو یہ غلیظ ”بہاﺅ“ دیکھ کر ان کی شخصیت کا سارا تاثر ”راکھ“ ہوجاتا ہے۔ ایسے ماحول اور حالات میں یہ زبان کا فہم بانٹنے کے لیے کمربستہ ہیں تو یہ ان کے عشق ہی کی کارستانی ہے۔ زباں فہمی کا سلسلہ زبان کی اصلاح اور اردو شناسی کا ذریعہ تو ہے ہی یہ سہیل احمد صدیقی کی پوری کی پوری شخصیت کا منی ایچرز پر مشتمل تصویر خانہ بھی ہے۔ اس میں ان کی شخصیت کے پہلو، افکار، ان کی نجی اور پیشہ ورانہ زندگی کے اتار چڑھاﺅ، ان کے علمی سروکار اور معلومات کی وسعت کی جھلکیاں جا بہ جا جلوے دکھاتی ہیں۔ جب یہ کسی لفظ کی اصل کا سراغ لانے نکلتے ہیں تو ان کے پیچھے پیچھے چلتے ہوئے ہم مذہب، تاریخ، ثقافت جغرافیے کے کتنے ہی حقائق سے گزرتے ہیں۔ کبھی لفظوں کا یہ تعاقب قاری کو نباتات کی دنیا میں لے جاتا ہے، کبھی رنگوں کی نیرنگی اس کے سامنے ہوتی ہے، کہیں تاریخ کا کوئی ورق کھل جاتا ہے، کہیں کسی مذہبی کتاب کا صفحہ الٹ جاتا ہے، پھل، سبزیاں، پکوان، شہر، شخصیات، صحافت کون سا موضوع ہے جس کے بارے میں مضامین کسی انکشاف کا دریچہ نہیں کھولتے۔ اپنے مطالعے اور معلومات سے ہمیں حیران کرتے سہیل احمد صدیقی کے بارے میں جب پتا چلتا ہے کہ زندگی کی آزمائشوں میں پڑنے سے پہلے وہ ذہنی آزمائش کے مقابلوں کے فاتح رہے ہیں، تو ساتھ ہی یہ عقدہ بھی کھل جاتا ہے کہ کیریئر اور دولت کے پیچھے بھاگتے نوجوانوں کے بیچ دھیرج سے علم کی راہوں پر چلتے لڑکے کو یہ چسکا کیسے پڑا۔ زباں فہمی کا مطالعہ کرتے ہوئے ہم اردو کے بھید بھاﺅ اور اس کے دیگر زبانوں سے رشتے ناتوں پر صاحبِ کتاب کی گہری نظر سے فیض یاب ہونے کے ساتھ ان کے اسلوب کی رنگارنگی سے بھی لطف اٹھاتے ہیں، جو کبھی محققانہ بردباری اور بھاری پن لیے ہوتا ہے تو کہیں صحافتی ڈھنگ اختیار کرلیتا ہے، کہیں ان کے قلم سے نکلی سطور مؤرخ کے ڈھب پر بال کی کھال اتارنے پر تل جاتی ہیں تو کہیں ہمیں ایک مزاح نگار کی سی شگفتگی اور ہلکے پھلکے انداز سے واسطہ پڑتا ہے۔ اور جب جب وہ اپنی جیون کہانی کا کوئی ٹکڑا تحریر میں جماتے ہیں تو لفظوں میں کسی قصہ گو کی فن کاری بول اٹھتی ہے۔ یہ سارے بدلاﺅ اور سبھاﺅ موضوعات کے تابع اور ان کے تقاضوں کے مطابق ہوتے ہیں، جس سے پتا چلتا ہے کہ بہ طور قلم کار وہ اکہری شخصیت کے مالک نہیں بلکہ موضوع کے مطابق زبان کو برتنے کی پوری صلاحیت رکھتے ہیں۔ سہیل احمد صدیقی اور ان کے قدردانوں اور ان سے پیار کرنے والوں کو زباں فہمی (نقش اوّل) کی اشاعت پر مبارک باد دیتے ہوئے میں آرزومند اور دعا گو ہوں کہ سہیل صاحب زباں فہمی کی یہ قلمی اور علمی تحریک جاری رکھیں اور کتابوں کی صورت ان کی تحریریں نقش در نقش اردو کے علمی و ادبی ورثے کا حصہ بنتے رہیں۔,Entertainment
312,اگلے وقتوں کی روایات!,https://urdu.arynews.tv/intezar-hussain-column-passage/,اگلے وقتوں سے روایت یہ چلی آرہی تھی۔ عید کی نماز بستی سے باہر نکل کر کھلے میدان میں آسمان تلے پڑھی جائے۔ اس کا ثواب زیادہ ہوتا ہے۔ تو اس برصغیر میں جہاں جہاں مسلمان آباد چلے آتے تھے اور چلے آتے ہیں بستی سے باہر عید گاہ تعمیر کی جاتی تھی۔ یہ کوئی لمبی چوڑی عمارت نہیں ہوتی تھی۔ بس ایک لمبی دیوار جس میں پیش امام کے لیے محراب بنی ہوتی تھی۔ دیوار کے دونوں کناروں پر دو بلند مینار، بیچ میں ایک گنبد۔ مگر عید کی صبح یہی سادہ سی دو میناروں والی دیوار نمازیوں کا مرجع بن جاتی تھی۔ عہدِ مغلیہ میں دلّی تک کا نقشہ یہ تھا کہ جمعتہ الوداع کی نماز بہت دھوم سے شاہ جہانی مسجد میں ہوتی تھی۔ آس پاس کی بستیوں سے بھی نمازی کھنچ کر وہاں پہنچتے تھے۔ مگر عید کی صبح اور تو اور بادشاہ سلامت بھی اپنے جدّ کی تعمیر کی ہوئی بڑی مسجد سے کنی کاٹ کر عید گاہ کی طرف نکل جاتے تھے۔ پھر توپ بھی وہیں دغتی تھی۔ ہاں عید گاہ کے نمازیوں میں سب سے پُرجوش نمازی کم سن صاحب زادگان ہوتے تھے۔ جو نئے بھڑکیلے کپڑے پہن کر ’سلمہ ستارے‘ کے کام سے لیس مخملی ٹوپی سر پر سجا کر اور بڑوں کی انگلی پکڑ کر عیدگاہ جاتے۔ نماز بڑے خضوع و خشوع سے پڑھتے۔ پھر نماز سے فارغ ہو کر باہر سجے ہوئے عید بازار یا عید میلہ میں گھس جاتے اور رنگ رنگ کے کھلونے خرید کر خوش خوش گھر واپس آتے۔ پھر گلی گلی ان کے لائے ہوئے غبارے اڑتے نظر آتے اور بانس کی تیلیوں سے بنی ہوئی پھٹ پھٹ گاڑیوں کے شور سے گلیاں گونجتی نظر آتیں۔ ارے ہاں گھروں کے اندر جو کچھ ہوتا وہ بھی تو سن لیجیے۔ لو منہارن کو تو ہم بھولے ہی جا رہے تھے۔ ہم کیا اسے تو زمانے نے فراموش کر دیا۔ ورنہ 29 رمضان کے دن سے لے کر چاند رات تک اسی کا دور دورہ ہوتا تھا۔ رنگ رنگ کی چوڑیوں کی گٹھری کمر پر لادے گھر گھر کا پھیرا لگاتی۔ لڑکیاں بالیاں کنتی خوش ہو کر اس کا استقبال کرتیں اور اپنی گوری گوری کلائیاں اس کے سامنے پھیلا دیتیں۔ کتنی چوڑیاں کلائیوں پر چڑھتے چڑھتے چکنا چور ہو جاتیں۔ بہرحال کلائیوں پر چڑھی چوڑیاں جلد ہی کھن کھن کرنے لگتیں۔ اور ہاں ہتھیلیوں، پوروں اور انگلیوں پر گھلی منہدی کا لیپ، عید کی صبح کو یہ منہدی اپنی بہار دکھائے گی۔ یہ سارا کاروبار گزرے زمانے میں گھروں کے اندر ہوتا تھا۔ اب بازاروں میں ہوتا ہے۔ اور ہاں سویّوں کا کاروبار بھی تو بھلے دنوں میں گھروں کے اندر ہی ہوتا تھا۔ شروع شروع میں تو لکڑی کی بنی گھوڑیاں ہوتی تھیں۔ ان کے پیندے میں ایک چھلنی پیوست ہوتی تھی۔ بچے بڑے اس پر سوار ہوتے تھے تب وہ پچکتی تھی اور پیندی والی چھلنی سے سویاں نکلنی شروع ہوتی تھیں۔ ان لمبی لمبی سوئیوں کو دھوپ میں رکھے جھاڑ جھنکاڑ پر پھیلا دیا جاتا تھا۔ سکھا کر انہیں بارود میں پھونا جاتا تھا۔ پھر ابلتے دودھ میں انھیں بار بار ابالا دے کر شیر تیار کیا جاتا تھا۔ گھوڑی گئی تو ہتھے والی مشین آگئی۔ مگر اب ہم بازار سے سویاں خریدتے ہیں۔ اور ہاں عید کا چاند۔ ارے یارو، نئے لوگوں کے تعقل سے مرعوب ہو کر تم ہلالِ عید کی دید سے کیوں بیزار ہو گئے ہو۔ یہ عید کا فیض ہے کہ چاند ہمارے لیے آج بھی زندہ جیتی جاگتی مخلوق ہے۔ ورنہ مغربی تہذیب نے تو اسے سائنس کا کفن پہنا کر مردہ بنا دیا ہے۔ ویسے جب سے رویت ہلال کا فریضہ رویت ہلال کمیٹی کے سپرد  ہوا ہے۔ تب سے ہم بھی چاند کی دید سے محروم ہو گئے ہیں۔ ورنہ 29 کی شام کو بچے بڑے چھتوں پر چڑھ کر آسمان پر اسے کس شوق سے ڈھونڈتے تھے۔ ہلال کی ایک جھلک کس طرح ہمارے دلوں میں خوشی کی لہر پیدا کرتی تھی، سلام عید سے پہلے چاند رات کا سلام اپنی بہار دکھاتا تھا۔ (انتظار حسین کے کالم ’عید گاہ گم منہارن غائب‘ سے ماخوذ),Entertainment
313,نور جہاں اور پاؤ بھر اچار,https://urdu.arynews.tv/singer-noor-jehan-saadat-hasan/,سعادت حسن منٹو جیسے بڑے قلم کار نے کئی سال قبل اپنے وقت کی ایک بڑی گلوکارہ اور اداکارہ نور جہاں پر یہ مضمون لکھا تھا۔ اس میں منٹو نے نور جہاں کے فن اور ان کی شخصیت سے متعلق اپنے خیالات کا اظہار کرتے ہوئے کچھ دل چسپ باتیں بھی لکھی ہیں۔ مثلاً‌ وہ بتاتے ہیں کہ گلوکارہ اپنی آواز کے بگڑنے اور گلے کے خراب ہونے کا خیال کیے بغیر کھانے پینے میں کوئی احتیاط نہیں کرتی تھیں۔ منٹو نے ملکۂ ترنّم نور جہاں کے بارے میں لکھا: میں نے شاید پہلی مرتبہ نور جہاں کو فلم ’’خاندان‘‘ میں دیکھا تھا۔ ’نور جہاں‘ ان دنوں فلم بین لوگوں کے لئے ایک فتنہ تھی، قیامت تھی۔ لیکن مجھے اس کی شکل و صورت میں ایسی کوئی چیز نظر نہ آئی۔ ایک فقط اس کی آواز قیامت خیز تھی۔ سہگل کے بعد، میں نور جہاں کے گلے سے متاثر ہوا۔ اتنی صاف و شفاف آواز، مرکیاں اتنی واضح، کھرج اتنا ہموار، پنچم اتنا نوکیلا! میں نے سوچا، اگر یہ لڑکی چاہے تو گھنٹوں ایک سُر پر کھڑی رہ سکتی ہے، اسی طرح، جس طرح بازی گر تنے ہوئے رسہ پر بغیر کسی لغزش کے کھڑے رہتے ہیں۔ نور جہاں کی آواز میں اب وہ لوچ، وہ رس، وہ بچپنا اور وہ معصومیت نہیں رہی، جو کہ اس کے گلے کی امتیازی خصوصیت تھی۔ لیکن پھر بھی نور جہاں، نورجہاں ہے۔ گو لتا منگیشکر کی آواز کا جادو آج کل ہر جگہ چل رہا ہے۔ اگر کبھی نور جہاں کی آواز فضا میں بلند ہو تو کان اس سے بے اعتنائی نہیں برت سکتے۔ نور جہاں کے متعلق بہت کم آدمی جانتے ہیں کہ وہ راگ ودیا اتنا ہی جانتی ہے جتنا کہ کوئی استاد۔ وہ ٹھمری گاتی ہے، خیال گاتی ہے، دھرپد گاتی ہے، اور ایسا گاتی ہے کہ گانے کا حق ادا کرتی ہے۔ موسیقی کی تعلیم تو اس نے یقیناً حاصل کی تھی کہ وہ ایسے گھرانے میں پیدا ہوئی، جہاں کا ماحول ہی ایسا تھا۔ لیکن ایک چیز خداداد بھی ہوتی ہے۔ موسیقی کے علم سے کسی کا سینہ معمور ہو، مگر گلے میں رس نہ ہو تو آپ سمجھ سکتے ہیں کہ خالی خولی علم سننے والوں پر کیا اثر کرسکے گا۔ نور جہاں کے پاس علم بھی تھا اور وہ خداداد چیز بھی کہ جسے گلا کہتے ہیں۔ یہ دونوں چیزیں مل جائیں تو قیامت کا برپا ہونا لازمی ہے۔ میں یہاں آپ کے لیے ایک دل چسپ بات بتاؤں کہ وہ لوگ جن پر خدا کی مہربانی ہوتی ہے، وہ اس سے ناجائز فائدہ بھی اٹھاتے ہیں۔ میرا مطلب ابھی آپ پر واضح ہو جائے گا۔ چاہیے تو یہ کہ جو چیز خدا نے عطا کی ہو، اس کی حفاظت کی جائے، تاکہ وہ مسخ نہ ہو۔ لیکن میں نے اکثر دیکھا ہے کہ لوگ ان کی پروا نہیں کرتے۔ بلکہ غیر شعوری یا شعوری طور پرپوری کوشش کرتے ہیں کہ وہ تباہ و برباد ہو جائے۔ شراب گلے کے لئے سخت غیر مفید ہے لیکن سہگل مرحوم ساری عمر بلا نوشی کرتے رہے۔ کھٹی اور تیل کی چیزیں گلے کے لئے تباہ کن ہیں، یہ کون نہیں جانتا؟ مگر نور جہاں پاؤ پاؤ بھر تیل کا اچار کھا جاتی ہے۔ اور لطف کی بات یہ ہے کہ جب اسے فلم کے لئے گانا ہوتا ہے تو وہ خاص اہتمام سے پاؤ بھر اچار کھائے گی، اس کے بعد برف کا پانی پیے گی، پھر مائیکرو فون کے پاس جائے گی۔ اس کا کہنا یہ ہے کہ ’’اس طرح آواز نکھر جاتی ہے۔‘‘ یوں آواز کیونکر نکھرتی ہے، گلا کیسے صاف ہوتا ہے، اس کے متعلق نور جہاں ہی بہتر جانتی ہے۔ یوں میں نے اشوک کمار کو بھی برف استعمال کرتے دیکھا ہے کہ جب اسے گانے کی صدا بندی کرانا ہوتی ہے وہ سارا وقت برف کے ٹکڑے چباتا رہتا ہے۔ جب تک ریکارڈ زندہ ہیں، سہگل مرحوم کی آواز کبھی نہیں مرسکتی۔ اسی طرح نور جہاں کی آواز بھی ایک عرصے تک زندہ رہے گی اور آنے والی نسلوں کے کانوں میں اپنا شہد ٹپکاتی رہے گی۔,Entertainment
314,اندو رانی اور سروجنی کی کہانی جنھیں مقروض باپ نے فلم میں کام کرنے کی اجازت دی,https://urdu.arynews.tv/indurani-and-sarojini-story-film-industry/,متحدہ ہندوستان میں پہلی بولتی فلم بنانے والے اردشیر ایرانی تھے اور اس کی فلم کا نام تھا عالم آراء۔ یہ مارچ 1931 کی بات ہے اور پھر بمبئی، کلکتہ اور لاہور کے فلمی مراکز میں بولتی فلمیں بنانے کا گویا ایک مقابلہ شروع ہوگیا۔ اس دور میں کئی نئے چہرے بھی پردۂ سیمیں پر جلوہ گر ہوئے اور کام یابیاں سمیٹیں۔ ان میں دو بہنیں اندو رانی اور سروجنی بھی شامل تھیں۔ اُس دور میں انگریزی کلچر سے متأثر گھرانوں‌ کو چھوڑ کر اکثریت خواہ مسلمان ہوں، ہندو یا سکھ اور عیسائی فلم میں‌ کام کرنے کو معیوب سمجھتے تھے۔ عشرت جہاں اور اس کی بڑی بہن روشن جہاں‌ اسی ہندوستانی معاشرے کا حصّہ تھیں جس میں‌ لڑکوں‌ کا بھی فلمی دنیا میں قدم رکھنا آسان نہیں تھا، اور ان حالات میں عام اور روایتی گھرانوں کی لڑکیاں تو اس کا تصور بھی نہیں کرسکتی تھیں۔ لیکن ان کی والدہ منور جہاں ایک ایسے گھرانے کی عورت تھیں جہاں انھیں لڑکی ہونے کے باوجود تعلیم بھی دلوائی گئی اور انھوں نے ملازمت بھی کی۔ اس کے باوجود ان کی بیٹیوں کا فلم میں کام کرنا اتنا آسان نہیں‌ تھا۔ یہ اُس وقت ہوا جب والد شیخ امام الدّین کو مالی مشکلات نے گھیر لیا اور وہ مقروض ہوگئے۔ تب وہ اپنی بیٹیوں کو فلم میں کام دلوانے کی غرض سے خود پُونا لے گئے۔ شیخ صاحب کی سات اولادیں تھیں۔ وہ دہلی کے ایک متوسط گھرانے کے فرد تھے جس میں‌ عشرت جہاں نے 1922ء میں‌ آنکھ کھولی۔ روشن جہاں اس سے بڑی تھی۔ ان دونوں کی والدہ منوّر جہاں ہندوستان کے مشہور حاذق طبیب اور علمی شخصیت حکیم اجمل خان کے اسکول کی اوّلین طالبات میں سے ایک تھیں۔ وہ ایک معالج کی حیثیت سے دو شاہی ریاستوں میں کام کرکے اپنے کنبے کی کفالت کرتی رہیں۔ جب کہ شیخ امام الدّین کو جوا کھیلنے کا شوق منہگا پڑ گیا۔ وہ مقروض ہوگئے تھے۔ ایک روز انھیں معلوم ہوا کہ ان کی بیٹی روشن جہاں نے ایک فلم اسٹوڈیو‌ سے خط کتابت کی ہے اور انھیں مثبت جواب ملا ہے۔ ان کی بیٹی روشن جہاں نے فلم میں کام کرنے کی خواہش کا اظہار کرتے ہوئے سرسوتی فلم اسٹوڈیو کو اپنے مکتوب کے ساتھ اپنی ایک تصویر بھیجی تھی۔ وہاں سے انھیں 300 روپے ماہانہ کی نوکری کی پیشکش کی گئی۔ والد نے پہلے تو اپنی بیٹی کو اس جرأت پر خوب مارا اور بڑی درگت بنائی۔ مگر پھر خیال آیا کہ بیٹیوں کی کمائی سے وہ قرض سے نجات پاسکتے ہیں۔ وہ عشرت جہاں اور روشن جہاں کے ساتھ پونا پہنچ گئے جہاں فلم ساز ایسے خوب صورت چہروں کی تلاش میں رہتے تھے جو اردو یا ہندی روانی سے بول سکتے تھے۔ ان بہنوں کو دادا صاحب ٹورن کی کمپنی بنام سرسوتی سینیٹون میں کام مل گیا اور عشرت جہاں کو اندو رانی جب کہ اس کی بہن روشن جہاں کو سروجنی کے نام سے بڑے پردے پر متعارف کروایا گیا۔ ان کو حسبِ وعدہ ماہانہ 300 روپے تنخواہ ملنے لگی۔ والد نے کمپنی سے تین ماہ کی پیشگی رقم لی اور دہلی لوٹ گئے۔ اندو رانی اور سروجنی کو اس نئے شہر میں ان کی نانی کا سہارے چھوڑا گیا تھا۔ پونا میں قیام کے دوران ان بہنوں کے ایک فلمی اداکار وسنت راؤ پہلوان کے ساتھ اچھے مراسم ہو گئے۔ وہ اسے ’’چاچا جی‘‘ کہتی تھیں۔ بطور اداکارہ اندو رانی نے پونا میں‌ رہتے ہوئے سب سے پہلے ساوتری نامی مراٹھی فلم میں ایک چھوٹی بہن کا معمولی کردار ادا کیا۔ بدقسمتی سے یہ مراٹھی فلم فلاپ ہوگئی اور دادا صاحب تورنے کا اسٹوڈیو بند ہوگیا۔ اب ان بہنوں نے بمبئی شفٹ ہونے کا فیصلہ کیا۔ وسنت راؤ پہلوان کے مشورے سے انھوں نے بمبئی میں ایک ہندو کالونی میں فلیٹ کرایہ پر لیا اور یہاں 30 کی دہائی میں اندو رانی نے فدا وطن، پرتیما، بلڈاگ اور انصاف جیسی فلموں میں کام کیا۔ اسی زمانے میں اندو رانی کو ساتھی اداکار پریم ادیب سے محبت ہوگئی۔ لیکن وہ شادی کے لیے اپنے خاندان کی مخالفت مول لینے کی ہمّت نہ کرسکا تو اداکارہ نے اس سے دوری اختیار کرلی۔ بمبئی میں قیام کے دوران کئی پروڈیوسر ان بہنوں کے پاس آئے جن میں وی شانتا رام بھی شامل تھے۔ وی شانتا رام نے اندو رانی کو 300 روپے ماہانہ پر نوکری دینے کو کہا تو اداکارہ نے اپنی بہن یعنی سروجنی اور اپنے چاچا جی کے لیے بھی کام مانگا۔ شانتا رام نے اس کی بہن سروجنی کے لیے تو رضامندی ظاہر کی لیکن وسنت راؤ پہلوان کو قبول نہ کیا۔ اس لیے یہ سلسلہ آگے نہیں‌ بڑھ سکا۔ پہلوان اس کے فوراً بعد بمبئی سے چلے گئے۔ ایک روز نام ور فلم ساز سہراب مودی اور کیکی مودی ان کے گھر آئے۔ سہراب مودی نے اندو رانی اور اس کی بہن سروجنی کو 450 روپے ماہانہ تنخواہ دینے کا وعدہ کیا اور یوں وہ ان کے اسٹوڈیو پہنچ گئیں جس کا نام منروا مووی ٹون تھا۔ ابھی یہ سلسلہ شروع ہی ہوا تھا کہ موہن پکچرز کے رمنک لال شاہ اور ان کے دوست نانا بھائی بھٹ نے بھی ان اداکاراؤں سے رابطہ کیا۔ رمنک لال سے معاملہ 500 روپے تنخواہ پر طے پایا اور اس طرح 1938ء سے دونوں بہنیں رمنک لال شاہ کے ساتھ کام کرنے لگیں۔ سروجنی نے لگ بھگ دو درجن فلموں‌ میں کام کیا۔ اس کی چھوٹی بہن اندو رانی نے بھی مرکزی اور سائڈ ہیروئن کے رول بہت عمدگی سے نبھائے۔ 1939ء میں اندو رانی نے رمنک لال شاہ سے خفیہ شادی کرلی تھی۔ وہ 17 برس کی تھی۔ جب کہ سروجنی نے موہن پکچرز کے مرکزی ہدایت کار نانو بھائی وکیل سے شادی کر کے اپنا گھر بسا لیا۔ 1943ء کے بعد ان کا فلمی سفر جیسے تھم گیا تھا۔ 1949ء میں ان کی آخری فلم ریلیز ہوئی اور پھر ان بہنوں کو مزید کام نہیں ملا۔ لیکن جب تک وہ فلموں سے خاصا پیسا بنا چکی تھیں۔ اندو رانی اور سروجنی نے تین فلموں میں ایک ساتھ کام کیا تھا، اور یہ جادوئی کنگن (1940)، حاتم طائی کی بیٹی اور تاج محل تھیں۔ اندو رانی نے اپنے دور کے کئی مشہور ہیروز کے ساتھ کام کیا، جن میں پریم ادیب، جینت، جیون، یعقوب، مبارک، سشیل کمار، یوسف آفندی، نذیر وغیرہ شامل ہیں۔ رمنک لال شاہ اور اندو رانی دونوں بہت فیاض اور تعاون کرنے والے انسان تھے۔ ان کے چھے بچّے تھے۔ رمنک لال شاہ کا انتقال 1973 میں ہوا۔ اندو رانی امریکا منتقل ہو گئیں اور وہیں اپنے بیٹوں کے ساتھ باقی عمر کاٹ دی۔ اندو رانی 17 فروری 2012 کو انتقال کرگئی تھیں۔ ان کی تدفین کیلیفورنیا کے ایک قصبے میں کی گئی۔ (تلخیص و ترجمہ),Entertainment
315,تذکرہ مجازؔ کا جس کے نام پر لڑکیاں قرعے ڈالتی تھیں!,https://urdu.arynews.tv/majaz-lakhnawi-karachi-mushaira/,"یہ مجازؔ کا تذکرہ ہے، وہ مجاز جس کا کلام ہندوستان بھر میں مقبول تھا اور خاص طور پر نوجوان لڑکے لڑکیاں جس کے اشعار جھوم جھوم کر پڑھا کرتے تھے۔ مجاز کی نظموں میں جذبات کی شدّت اور ایسا والہانہ پن تھا جس نے ہر خاص و عام کو متاثر کیا۔ شاعر اسرارُ الحق مجازؔ کی نظم ’آوارہ‘ نے اپنے دور میں سبھی کو چونکا دیا تھا۔ یہ نظم بہت مقبول ہوئی اور ہر باذوق کی زبان پر جاری ہوگئی تھی۔ مجاز کو شراب نے اتنا خراب کیا کہ عین جوانی میں اس دنیا سے رخصت ہوگئے۔ وہ اردو شاعری کے آسمان پر گویا لمحوں کے لیے چمکے اور پھر ہمیشہ کے لیے سب کی نظروں سے اوجھل ہوگئے۔ معروف ادیب مجتبیٰ حسین کی مجاز سے آخری ملاقات کراچی میں ہوئی جہاں مجاز مشاعرہ پڑھنے آئے تھے۔ اس وقت وہ ہڈیوں کا ڈھانچا ہوگئے تھے۔ شراب نے انھیں برباد کردیا تھا۔ لکھنؤ میں انتقال کرنے والے مجاز کا خاکہ مجبتیٰ حسین کی کتاب نیم رُخ میں شامل ہے۔ مجبتیٰ حسین لکھتے ہیں: بارے مجاز ڈائس پر آئے۔ انہوں نے ""اعتراف” سنانی شروع کی۔ وہ پڑھ نہیں پا رہے تھے۔ ان کی سانس بار بار ٹوٹ جاتی اور وہ رک جاتے۔ انہیں مستقل کھانسی آ رہی تھی اور وہ ہر جھٹکے کے ساتھ سینہ تھام لیتے۔ طلبہ کا مجمع کچھ بے چین اور بے کیف ہوا جا رہا تھا۔ بعض گوشوں سے ہوٹنگ بھی شروع ہو چکی تھی۔ مگر مجاز سامعین کی اکتاہٹ سے بے خبر ہو کر پڑھے جا رہے تھے: خاک میں آہ ملائی ہے جوانی میں نےشعلہ زاروں میں جلائی ہے جوانی میں نےشہر خوباں میں گنوائی ہے جوانی میں نےخواب گاہوں میں جگائی ہے جوانی میں نے ان کی آواز میں ایک عجیب حزن آ گیا تھا۔ مجاز اپنی بربادی کا مرقع بنے ہوئے نظم پڑھ رہے تھے۔ ان کی لے جس کا سلسلہ کبھی ٹوٹتا نہیں تھا، بیچ میں ٹوٹ ٹوٹ جاتی تھی۔ مگر اس ٹوٹ جانے میں بھی ایک کیفیت تھی۔ ایک عظیم شکست و ریخت کا تاثر تھا۔ رفتہ رفتہ مجمع کی ہنسی رک گئی۔ اور خاموشی چھا گئی۔ دفعتاً میرے پاس بیٹھے ہوئے ایک طالب علم نے دوسرے سے پوچھا ’یہ کون شاعر ہے۔‘ معلوم نہیں اس نے کیا جواب دیا۔ کیا جانے اسے بھی معلوم ہو یا نہ رہا ہو۔ میں اس سوال کے بعد کچھ اور نہیں سن سکا۔ زمانہ اتنا بدل گیا ہے، اس کا احساس مجھے اس وقت ہوا۔ جس مجاز کے نام پر بقول عصمت چغتائی، لڑکیاں قرعے ڈالتی تھیں۔ جس کے نام کی قسمیں کھائی جاتی تھیں۔ آج اسے ایک درس گاہ کی ادبی محفل میں طالب علم جانتے بھی نہیں۔ اس کے بعد میں مجاز سے کبھی نہیں مل سکا۔",Entertainment
316,کالج میں ادیب فاضل کی ایک کلاس,https://urdu.arynews.tv/sufi-tabassum-and-bokhari-sb/,اردو ادب میں صوفی غلام مصطفی تبسم ادیب اور شاعر کی حیثیت سے خاص پہچان رکھتے ہیں۔ وہ اردو، پنجابی اور فارسی کے شاعر تھے اور اصنافِ نظم و نثر میں اپنی تخلیقات کی بدولت ممتاز ہوئے۔ صوفی صاحب ہمہ جہت شخصیت تھے اور تدریس کے ساتھ ان کے ادبی مشاغل میں ڈرامہ نگاری، بچّوں کے لیے نظمیں لکھنا، تراجم کرنا بھی شامل رہا۔ صوفی غلام مصطفیٰ تبسم کو تعلیمی ادارے میں اردو کے ایک بڑے مزاح نگار اور پروفیسر، احمد شاہ المعروف پطرس بخاری کا ساتھ بھی نصیب ہوا۔ ان شخصیات نے تخلیقی کاموں اور ادبی سرگرمیوں کے ساتھ تعلیم و تربیت کے حوالے سے بھی اپنے فرائض اور ذمہ داریاں خلوصِ‌ نیّت سے انجام دیں۔ یہ پارہ اسی کی ایک جھلک دکھاتا ہے جو صوفی صاحب کے ایک مضمون سے لیا گیا ہے۔ ملاحظہ کیجیے: ۱۹۴۸ء کی بات ہے، شام کا وقت تھا۔ پروفیسر بخاری اور میں بیٹھے کالج کی باتیں کررہے تھے۔ میں نے کالج کی تدریسی اور ادبی سرگرمیوں کے سلسلے میں کچھ تجویزیں پیش کیں۔ ہنس کر بولے،’’صوفی! یہ تو شعر ہوئے۔ تم نے سنائے اور میں نے سن کر داد دی۔‘‘ میں چپ ہوگیا۔ کچھ وقفے کے بعد بولے، ’’سنو!‘‘ تم استاد ہو، اور میں کالج کا پرنسپل۔ ہمارا کام اس درس گاہ کے نظم و نسق کو عملی طور پر آگے بڑھانا ہے۔ میرے نزدیک وہ تجاوز جو عملی صورت میں نہیں آتی، خواہ وہ آسمان ہی سے کیوں نہ نازل ہوئی ہو، محض ذہنی عیاشی ہے اور میں ذہنی عیاشیوں میں شعروں اور دوستانہ خوش گپیوں کو ہمیشہ ترجیح دیتا ہوں۔‘‘  میں نے مرزا بیدل کی ایک غزل جو اسی روز پڑھی تھی سنائی شروع کر دی۔ رات کچھ بے چینی سی رہی۔ ایک مدر سے کالج میں اردو کی تدریس شبانہ جاری کرنے کا ارادہ تھا۔ صبح ہوتے ہی میں نے ’’ادیب فاضل کلاس‘‘ کی تدریس کا ایک مکمل ’’پیش نامہ‘‘ مرتب کرلیا، اور اس کی تین نقلیں بھی تیار کردیں۔ شام کو یہ مسل بغل میں دبائے بخاری صاحب کے مکان پر پہنچا۔ یانہوں نے پوچھا، ’’ضلع کچہری سے آئے ہو؟‘‘ میں نے کہا، ’’گھر سے آرہا ہوں۔‘‘ ’’تو یہ پلندہ کیسا ہے؟‘‘ ’’میرے ذاتی کاغذات ہیں۔‘‘ ’’ٹھیک، بیٹھو‘‘ ان دنوں پرنسپل کے مکان میں سرکاری کاغذات کا داخلہ ممنوع تھا۔ ایک آدھ ادھر ادھر کی بات کرنے کے بعد میں جھجکتے جھجکتے اپنا تجویز کلام سنانا شروع کیا۔ میں نے کہا ’’عام شائقین کے لئے اردو کی اعلیٰ تدریس کا کوئی خاطر خواہ انتظام نہیں۔ ارادہ ہے کالج میں ادیب فاضل کی ایک کلاس شام کو جاری کی جائے۔ اس کلاس کے جملہ نظم و نسق، ترتیب و تدوین اور درس کا کفیل کالج ہی ہو۔‘‘ حسب معمول کہنے لگے، ’’یہ طرحیہ اشعار ہیں؟‘‘ میں نے کہ، ’’جی ہاں۔ مطلع سنا چکا ہوں، پوری غزل یہ رہی۔‘‘ یہ کہہ کر میں نے کاغذات کا پلندہ ان کے ہاتھ میں دے دیا۔ وہ اسے پڑھتے جاتے اور ان کا چہرہ خوشی اور مسرت سے تمتماجاتا تھا۔ درمیان میں کہیں کہیں وہ کچھ سوال بھی پوچھتے جاتے۔ میں جواب دیتا اور کہتا، ’’آپ سارا مسودہ پڑھ لیں آپ کو معلوم ہوجائے گا۔‘‘ کاغذات ختم ہوئے تو بولے، ’’ہوں… گویا میں بھی پڑھاؤں گا۔‘‘ میں نے کہا، ’’آپ فقط پرنسپل ہی نہیں، استاد بھی ہیں۔‘‘ ’’کیوں نہیں۔‘‘ اسں کے بعد انہوں نے ایک سگرٹ سلگایا، جس کا دھواں تھوڑے ہی وقفے میں برآمدے کے ہر گوشے میں لہرارہا تھا۔ شام کا کھانا کھانے کے بعد وہ موٹر کار میں بیٹھ کر شہر میں گھومنے لگے۔ جہاں جاتے اسی غزل کی تلاوت ہوتی اور پڑھنے کے ساتھ ہی اس طرح داد بھی دیتے کہ دوسروں کے منہ سے بے ساختہ واہ نکل جاتی۔ اہلِ فکر حضرات اور مشفق احباب سب نے اسے سراہا۔ اس تبلیغی اعلان اور نشری پرچار میں آدھی رات گزر گئی۔ صبح کو یہ بات لاہور کی گلی گلی کوچے میں گشت لگارہی تھی۔ ایک ہفتہ کے اندر تمام ضروری مراحل طے ہوگئے۔ محکمانہ اجازت، اشتہار و اعلان اور درخواستوں کی طلبی، امیدواروں کی پیشی، داخلہ اور پڑھائی۔ پروفیسر بخاری اپنے روزمرّہ مشاغل میں خواہ وہ فرائضِ منصبی سے تعلق رکھتے ہوں یا نجی ہوں ایسے ہی مستعدی سے کام لیتے تھے۔ زندگی میں ان کی کام یابی کا سب سے بڑا راز یہی ہے۔,Entertainment
317,معاشرہ سازی کی جعلی اور مجنونانہ کوشش,https://urdu.arynews.tv/pitras-bukhari-and-urdu-writers/,پروفیسر احمد شاہ بخاری نے اردو زبان و ادب میں ’پطرس بخاری‘ کے قلمی نام سے خوب لکھا اور بطور مزاح نگار اس قلمی نام سے ان کی منفرد پہچان بنی۔ علمی و ادبی حلقے اور باذوق قارئین انھیں اسی نام سے یاد کرتے ہیں۔ پطرس بخاری کی ہمہ گیر شخصیت کا تعارف بیک وقت مزاح نگار، نقّاد، مترجم، صحافی، براڈ کاسٹر، ایک ماہرِ تعلیم، اور سفارت کار کے طور پر ہم سے ہوتا ہے۔ پطرس بخاری کی اپنے دور کے ادب، ادبی سرگرمیوں اور اہلِ قلم کی بعض کم زوریوں پر نظر رہی۔ اس کا اندازہ ان کے ایک انگریزی مقالہ سے ہوتا ہے۔ یہ مقالہ پطرس مرحوم نے ۱۹۴۵ء میں پی ای این کے جے پور میں منعقدہ سالانہ اجلاس میں پڑھا تھا۔ اس میں ان کا موضوع اردو ادب کا جدید دور یعنی اقبال کے فوراً بعد کا زمانہ تھا۔ مظفر علی سیّد نے اس کا ترجمہ کیا تھا جو ہم یہاں نقل کررہے ہیں۔ ملاحظہ کیجیے: ہمارا ادیب اپنے آپ کو ایک نئے معاشرے میں گھرا ہوا دیکھتا ہے۔ یہ معاشرہ اس کے فہم و بصیرت کی حدوں سے بڑھ کر وسیع اور پیچیدہ ہوتا چلا جاتا ہے۔ ایسا معاشرہ اس کے اسلاف کے تجربے اور مشاہدے سے ماورا ہے۔ اور اسی وسیع و عریض حقیقت سے اس کو موافقت پیدا کرنا ہے تاکہ تکمیل اور استحکام حاصل ہو۔ جب تک یہ موافقت پوری نہیں ہوتی۔ وہ بڑے پُر جوش اضطراب کے ساتھ کسی نہ کسی طرز کی محفل بنا کے بیٹھ جائے۔ اسی اضطراب کی وجہ سے اس زمانے کے اکثر ادیب ایک نہ ایک انجمن یا حلقے سے وابستہ ہو گئے ہیں اور ایک دوسرے کے تصانیف پر دیباچے اور پیش لفظ لکھتے رہتے ہیں۔ آج سے پہلے شاید ہی کبھی ہمارے ادیبوں نے ایک دوسرے کا ہاتھ پکڑنے، محفلیں، انجمنیں اور حلقے بنانے کی ضرورت محسوس کی ہو۔ یہ ادارے کتنی ہی سنجیدگی اور خلوص سے کیوں نہ وجود میں آئے ہوں، معاشرہ سازی کی جعلی اور مجنونانہ کوششوں کا نتیجہ ہے۔ اور ادیب کو ان آوارگیوں اور سیاحتوں کی قیمت اپنے تخلیقی جوہر سے ادا کرنی پڑتی ہے۔ ان غیر واضح قسم کی حرکتوں سے اس کا مدعا یہ ہے کہ زندگی کے ’’کل‘‘ کو پا لے اور چونکہ برونِ خانہ سے اس کا ربط قائم نہیں ہوا، اس کو درونِ خانہ میں تلاش و تجسس سے کام لینا پڑتا ہے۔ مگر اس تلاش کے دوران میں زندگی کا کاروبار ملتوی ہوتا رہتا ہے اور جب تک کوئی زرخیز زمین ملے۔ زندگی کا رس خشک ہو جاتا ہے۔,Entertainment
318,ڈبیا اور قوام کی ڈبچی!,https://urdu.arynews.tv/intezar-hussain-book-passage/,"یہ اردو ادب کی مایہ ناز شخصیت ڈاکٹر جمیل جالبی کا تذکرہ ہے جنھوں نے کئی اصناف میں طبع آزمائی کی اور اردو ادب کو اپنی تصانیف سے مالا مال کیا۔ ادبیاتِ اردو میں انھیں ایک محقق، نقاد، ادبی مؤرخ، مترجم، لغت نویس اور بچوں کے ادیب کی حیثیت سے جانا جاتا ہے۔ جالبی صاحب کا یہ تذکرہ انتظار حسین کے قلم کی نوک سے نکلا ہے جو اردو کے ایک مشہور ادیب اور نقاد تھے۔ انتظار حسین پہلے پاکستانی قلم کار تھے جن کا نام مین بکر پرائز کی فہرست میں شامل کیا گیا۔ آج دونوں‌ ہی شخصیات اس دنیا میں‌ نہیں ہیں۔ لیکن ان کی تصانیف اور بہت سی ادبی تحریریں ہم پڑھتے رہتے ہیں۔ انتظار حسین کی کتاب ‘چراغوں کا دھواں’ سے جمیل جالبی کے بارے میں یہ پارہ ملاحظہ کیجیے۔ انتظار حسین لکھتے ہیں، ""سلیم کو تو 1947ء میں جیسا چھوڑا تھا، اب بھی ویسا ہی پایا، مگر وہ جو اس ٹولی کا دوسرا جوان تھا، جمیل خان اور جس نے آگے چل کر جمیل جالبی کے نام سے اپنی محققی کا ڈنکا بجایا وہ کتنا بدل گیا تھا۔ ماشاء اللہ کیا قد نکالا تھا۔ جب میرٹھ میں دیکھا تھا، تو نام خدا ابھی شاید مسیں بھی نہیں بھیگی تھیں۔ چھریرا بدن، گوری رنگت، پتلے پتلے ہونٹ، ستواں ناک، جیسی اچھی صورت ویسا اجلا لباس۔ میرٹھ کالج کا نیا دانہ اور اب جو دیکھا، تو نقشہ کچھ سے کچھ ہو چکا تھا۔ لمبا قد، چوڑا چکلا بدن، چہرہ سرخ و سفید، کلے میں گلوری، ہونٹوں پر پان کی لالی، جیب میں پانوں کی ڈبیا اور قوام کی ڈبچی۔ کتنی جلدی مگر کسی شائستگی سے جیب سے یہ ڈبیاں نکلتی تھیں۔ ”ناصر صاحب پان لیجیے اور یہ قوام چکھیے۔“ ناصر کاظمی کو جمیل خاں کیا ملے، دونوں جہاں کی نعمت مل گئی۔ فوراً ہی مجھے اپنی رائے سے آگاہ کر دیا۔ ”یہ تمہارے جمیل صاحب آدمی شستہ ہیں۔“ پانوں کی اس ڈبیا اور قوام کی اس ڈبچی نے ہمارے بہنوئی شمشاد حسین کو بھی متاثر کیا۔ ”ارے میاں تمہارے دوستوں میں بس یہی ایک جوان کام کا ہے۔ باقی تو سب مجھے یوں ہی سے لگتے ہیں۔“",Entertainment
319,”کھاٹ بُنا لو“ یا ”چارپائی بُنا لو؟“,https://urdu.arynews.tv/bahadur-shah-zafar-delhi/,کتاب ‘لال قلعہ کی ایک جھلک’ کے مصنّف سید ناصر نذیر فراق دہلوی ہیں۔ وہ اردو کے ایک بڑے ادیب، شاعر اور انشا پرداز تھے۔ مذکورہ کتاب ان متعدد واقعات اور قصائص پر مبنی ہے جو مصنّف نے سن رکھے تھے۔ آخری مغل بادشاہ بہادر شاہ ظفر کے زمانے کی دلّی اور لال قلعے کے دل چسپ واقعات کے علاوہ اس کتاب سے ہمیں اس دور کے بعض سماجی رویوں اور شاہی خاندان کے حالات کے بارے میں معلوم ہوتا ہے۔ یہاں ہم اسی کتاب سے اُس دور میں زبان و بیان کے ضمن میں ایک دل چسپ واقعہ نقل کررہے ہیں۔ سید ناصر نذیر فراق دہلوی لکھتے ہیں: اکبرِ ثانی کے حضور میں پرچا گزرا کہ آج شاہ جہاں آباد میں شہر والوں نے کھٹ بُنوں کو خوب مارا پیٹا، کیوں کہ کھٹ بُنوں کا قاعدہ ہے کہ جب وہ شہر میں پھیری پھرنے آتے ہیں، تو آواز لگاتے ہیں، ”کھاٹ بُنا لو کھاٹ… کھاٹ بُنا لو کھاٹ!“ شہر والوں نے کہا نکلے تمہاری کھاٹ۔ یہ کیا بری فال منہ سے نکالتے ہو۔ پھر جو انہیں پیٹا تو پیٹتے پیٹتے جھلنگا بنا دیا اور اس ٹکسال باہر لفظ سے توبہ کروائی اور سمجھایا کہ بجائے کھاٹ بُنا لو کے چار پائی بُنا لو کہا کرو، چناں چہ جب سے اب تک کھاٹ بُنے، چارپائی بُنا لو ہی کہتے ہیں۔ اس تکلف و تنبیہہ اور تدبیر اور تدبر سے اردو معلیٰ کو سنوارا گیا ہے۔ اور جگہ اردو کو چار چاند نہیں لگ سکتے۔ ان کھٹ بُنوں کی ایک صفت قابلِ رشک ہے کہ شاہ جہاں کے عہد سے آج تک ان کا کسی قسم کا مقدمہ عدالتِ شاہی میں نہیں آیا۔ ان کا سرگروہ جو چوہدری کہلاتا ہے، وہی چُکا دیتا ہے۔,Entertainment
320,باغی سپارٹیکس اور کمیونسٹ ہاورڈ فاسٹ,https://urdu.arynews.tv/american-novelist-and-play-writer-howard-fast/,دنیا کی تاریخ کا ایک غلام آج ایک باغی سپارٹیکس کے نام سے نہ صرف زندہ ہے بلکہ یہ ظلم اور جبر کے خلاف بغاوت اور آخری سانس تک لڑائی کا استعارہ بن چکا ہے ہاورڈ فاسٹ نے بھی اپنا شاہ کار ناول بعنوان سپارٹیکس ایک قید خانے میں ہی لکھا تھا وہ بھی اپنے نظریے کی بنیاد پر حقوق کی جنگ لڑنے والا قلم کار تھا شہرۂ آفاق باغی سپارٹیکس قبلِ مسیح کا ایک ایسا کردار ہے جس نے رومی سلطنت کو ہلا کر رکھ دیا تھا۔ محققین کے مطابق جب دنیا رومن بادشاہت کا عروج دیکھ رہی تھی، تب سپارٹیکس نے آنکھ کھولی تھی۔ اس دور میں انسانوں کو غلام بنا کر رکھنے کا رواج تھا اور ان سے جبری مشقت لی جاتی تھی۔ ظلم و ستم عام تھا اور آقا اپنے ان غلاموں کے ساتھ ہر قسم کا غیر انسانی سلوک کرسکتے تھے اور کرتے تھے۔ معمولی خطا پر ان سے مار پیٹ اور ان کا قتل بھی کر دیا جاتا تھا۔ سپارٹیکس بھی نوعمری میں غلام بن کر سلطنتِ روم کے بادشاہ اور امراء کی بطور گلیڈی ایٹر (انسانوں کی لڑائی) خوشی کا سامان کرنے لگا تھا۔ وہ جسمانی طور پر مضبوط اور بلند قامت غلام تھا۔ گلیڈی ایٹرز کے کھیل میں دو غلام اس وقت تک آپس میں لڑتے تھے جب تک ان میں سے ایک دوسرے کو پچھاڑ کر اس کی گردن نہ مار دے۔ ان کا خون بہتے، انھیں تڑپتے اور درد کی شدت سے چیختے چلاّتے دیکھ کر ان امراء کو راحت ملتی تھی اور یہ سب ان کے لیے محض ایک تماشا تھا۔ سپارٹیکس نے پا بہ زنجیر قید اور ہر طرح کا ظلم برداشت کیا، لیکن وہ خواب دیکھتا تھا، آزادی کا اور انتقام لینے کی خواہش رکھتا تھا۔ اسے یہ موقع مل گیا اور ایک دن وہ اور کئی غلام گلیڈی ایٹرز قید خانے سے سپاہیوں کا خون کرتے ہوئے باہر نکل آئے۔ اس وقت تک سپارٹیکس کی شہرت گلی گلی پھیل چکی  تھی اور لوگ اسے دل و جان سے چاہنے لگے تھے۔ انھوں نے گلیوں میں دیوانہ وار اپنے ہیرو سپارٹیکس کا خیرمقدم کیا اور اس کے ساتھ ہوگئے۔ سلطنت کے بڑے شہر میں بادشاہ کی فوج سے لڑائی میں خوب خون بہا، اور ایک دن سپارٹیکس بھی مارا گیا۔ مگر یہ ایسی موت تھی جس نے اُسے امر کردیا۔ اسی سپارٹیکس کی کہانی مشہور ناول نگار فاسٹ نے بھی لکھی ہے۔ ادیب و شاعر احمد عقیل روبی اپنی ایک کتاب میں ہاورڈ فاسٹ اور ان کے اس ناول کے بارے میں لکھتے ہیں: اسی طرح ہاورڈ فاسٹ (Haward Fast) نے اپنا شاہ کار ناول ’’سپارٹیکس (Spartacus)‘‘ قید خانے میں مکمل کیا۔ ہاورڈ فاسٹ کا تعلق کمیونسٹ پارٹی کے اہم ترین ارکان میں ہوتا تھا۔ اپریل 1946ء کی بات ہے، امریکی فاشزم کا زمانہ تھا۔ کمیونسٹ پارٹی زیر عتاب تھی۔ ہاورڈ فاسٹ کے پیچھے جاسوس پاگل کتوں کی طرح لگے ہوئے تھے۔ اسے پارٹی کو چندہ دینے والے لوگوں کے ناموں کی فہرست دینے کے لیے کہا گیا۔ اس نے انکار کر دیا چنانچہ پارلیمنٹ کے اجلاس میں اسے سزا دینے کے لیے ووٹنگ ہوئی 62 ممبران نے حق میں 262 نے خلاف ووٹ دیا۔ اسے جیل بھیج دیا گیا۔ ہاورڈ فاسٹ نے کاغذ سامنے رکھے۔ قلم ہاتھ میں پکڑا اور ’’سپارٹیکس‘‘ مکمل کرلیا۔ 1951ء میں ناول مکمل ہوا۔ اس ناول کو چھاپنے کے لیے کوئی پبلشر تیار نہ تھا۔ فاسٹ نے ناول خود چھاپا اور دیکھتے ہی دیکھتے اس کی 50 ہزار کاپیاں بک گئیں۔ اس ناول کا دنیا کی 82 زبانوں میں ترجمہ ہوا۔ اس ناول کو بیسویں صدی کا اہم ترین ناول قرار دیا گیا۔ اُردو میں اس ناول کا 1988ء میں مشہور ادیب شاہ محمد مری نے بہت خوبصورت ترجمہ کیا۔ ہاورڈ فاسٹ 11 نومبر 1914ء کو امریکا کے شہر نیویارک میں پیدا ہوا۔ ماں (IDA) برطانیہ سے ہجرت کر کے نیویارک گئی تھی اور باپ یوکرائن کا رہنے والا تھا۔ اس کا نام Barney Fastorsky تھا۔ نیویارک میں آیا تو Fastorsky کو مختصر کر کے Fast بنا لیا۔ اسی مناسبت سے ہاورڈ FAST کہلاتا ہے۔ اپنی سوانح عمری Being Red میں ہاورڈ فاسٹ اپنے گھریلو حالات کے بارے میں لکھتا ہے: ’’ہم بہت غریب تھے، مگر میری ماں نے کبھی ہمیں محسوس نہیں ہونے دیا۔ 14 سال کی عمر ہی میں میرے باپ نے لوہے کی فیکٹری میں مزدوری شروع کر دی تھی، پھر میرے باپ نے نیویارک سٹی میں چلنے والی کیبل کار میں نوکری کر لی، پھر ملبوسات بنانے والی فیکٹری میں کام شروع کر دیا۔ اسے وہاں 40 ڈالر ہفتہ وار ملتے تھے۔ میری ماں کپڑے سی کر سویٹر بُن کر گھر کا خرچہ چلاتی تھی۔ برتن دھوتی اور مجھے اچھی اچھی کہانیاں سناتی۔ اس کا لہجہ اس قدر دلچسپ، رنگین اور دل پذیر تھا کہ اب بھی جب میں یاد کرتا ہوں تو موت کا خوف میرے دل سے غائب ہو جاتا ہے۔‘‘ 1923ء میں جب اس کی ماں مری اور باپ کی نوکری چھوٹ گئی، تو حالات نے خطرناک صورت اختیار کر لی اور گھر سے ساری خوش حالی ہوا ہو گئی۔ ہاورڈ فاسٹ نے گلی گلی گھوم کر اخبار بیچنے شروع کر دیے اور نیویارک کی پبلک لائبریری میں نوکری کر لی اور پھر مختلف شہروں میں روزگار تلاش کرنے کے لیے مارا مارا پھرنے لگا۔ ان بُرے حالات نے اس کا دھیان دو چیزوں کی طرف موڑ دیا۔ وہ لکھنے لگا اور سوشلزم کے نظریات اس کے دل میں گھر کرنے لگے۔ اس کا پہلا ناول (Two Valleys)، 1933ء میں چھپا۔ جب وہ 18 سال کا ہوا، تو اس نے اپنا مشہور ناول(Citizen Tom Pain) لکھا۔ The Last Froniter اور Freedom Road جن پر امریکی تاریخ کی چھاپ ہے بعد میں چھپے۔ 1944ء میں ہاورڈ فاسٹ کمیونسٹ پارٹی کا ممبر بن گیا اور اس کا شمار پارٹی کے اہم افراد میں ہونے لگا۔ کمیونزم کے نظریات اسے اپنے باپ سے ورثے میں ملے تھے، جو روئے زمین پر مزدوروں کی حاکمیت کا خواب دیکھا کرتا تھا۔ جب ہاورڈ فاسٹ نے پارٹی میں شمولیت اختیار کی تو امریکا میں کمیونزم کی سخت مخالفت ہو رہی تھی اور پارٹی کی سرگرمیوں پر سخت نظر رکھی جا رہی تھی۔ کمیونزم کو کچلنے اور ملیامیٹ کرنے پر پوری توجہ دی جا رہی تھی۔ یسوع کے نام پر کمیونسٹ کو مارنا کار ثواب سمجھا گیا اور پارلیمنٹ اس پارٹی کے سر کردہ افراد کو سزائیں دینے پر تلی ہوئی تھی۔ امریکی حکومت کے خلاف ہونے والی سرگرمیوں کو دبایا جا رہا تھا اور کمیونسٹ امور لوگوں کے پیچھے جاسوس لگے ہوئے تھے۔ ہاورڈ فاسٹ اس ضمن میں گرفتار ہوا۔ ہاورڈ فاسٹ نے اپنے اصل اور فرضی نام سے بہت کچھ لکھا۔ ناول، فلموں کے اسکرین پلے، T.V سیریل لکھے۔ کمیونسٹ پارٹی کے اخبار Daily Worker میں کام کیا۔ اس کی تحریروں میں کمیونزم نظریات کے پرچار پر اسے 1953ء میں ’’سٹالن امن انعام‘‘ سے نوازا گیا۔ اپنی تخلیقی زندگی کے آخر میں اسے کمیونسٹ انتظامیہ سے اختلاف ہو گیا اور اس نے پارٹی سرگرمیوں سے ہاتھ کھینچ لیا اور سیاسی میدان سے کٹ کر زندگی بسر کرنے لگا۔ آخری عمر میں فاسٹ Old Green wich چلا گیا۔ 12 مارچ 2003ء کو اس کی وفات ہوئی۔,Entertainment
321,جلالؔ کا شعر اور مولانا عبد الحق مرحوم منطقی خیر آبادی کے آنسو,https://urdu.arynews.tv/zamin-ali-jalal-poet/,ضامن علی نام، جلالؔ تخلص۔ والد کا نام حکیم اصغر علی، خاندانی پیشہ طبابت۔ فارسی کی درسی کتابیں مکمل پڑھیں۔ مزاج میں نزاکت کے ساتھ کچھ چڑچڑا پن۔ پستہ قد، سانولا رنگ، گٹھا ہوا بدن، آواز بلند، پڑھنا بہت بانکا تھا۔ پڑھنے میں کبھی کبھی ہاتھ ہلاتے تھے، اپنا آبائی پیشہ یعنی طبابت بھی نظر انداز نہیں کیا۔ ایک مرتبہ رام پور کے مشاعرہ میں حضرتِ داغؔ دہلوی نے مندرجۂ ذیل مطلع پڑھا: یہ تری چشمِ فسوں گر میں کمال اچھا ہےایک کا حال برا ایک کا حال اچھا ہے مشاعرہ میں بہت داد دی گئی، مگر جلالؔ مرحوم نے تعریف کرنے میں کمی کی اور جب ان کی باری آئی، ذیل کا شعر پڑھا جس کی بے حد تعریف ہوئی: دل مرا آنکھ تری دونوں ہیں بیمار مگرایک کا حال برا ایک کا حال اچھا ہے ایک اور مشاعرہ میں جلالؔ نے ایک شعر پڑھا، مولانا عبد الحق مرحوم منطقی خیر آبادی کو وجد آگیا۔ جھوم اٹھے اور بے اختیار آنسو آنکھوں سے جاری ہوگئے: حشر میں چھپ نہ سکا حسرتِ دیدار کا رازآنکھ کم بخت سے پہچان گئے تم مجکو مولانا مرحوم روتے جاتے تھے اور کہتے جاتے تھے کہ سبحان اللہ کیا با اثر شعر ہے، کس مزے کی بلاغت ہے، رازِ حسرتِ دیدار چھپانے کی انتہائی حد دکھائی ہے، عمر بھر حسرت چھپائی، وقت مرگ بھی افشائے راز نہ ہونے دیا لیکن مقام حشر جو آخری دیدار کی جگہ ہے وہاں حسرتِ دیدار کا راز کسی طرح چھپائے نہ چھپ سکا۔ آنکھ کم بخت سے پہچان گئے تم مجکو۔ (کتاب لکھنؤ کی آخری شمع سے انتخاب),Entertainment
322,ہیبت ناک افسانے,https://urdu.arynews.tv/maurice-level-short-stories-urdu-translation/,یہ فرانس کے ایک مشہور ادیب مورس لیول (Maurice Level) کی پُراسرار اور دہشت انگیز کہانیوں کے اردو ترجمہ پر رواں تبصرہ ہے، اور اس کے مصنّف اردو کے ممتاز ادیب، براڈ کاسٹر اور مشہور مزاح نگار پطرس بخاری ہیں۔ پطرس کو یہ کتاب معروف ڈرامہ نگار امتیاز علی تاج نے ارسال کی تھی جو ان کہانیوں کے اردو مترجم ہیں۔ اگر آپ دل چسپی رکھتے ہیں اور یہ کہانیاں‌ پڑھنا چاہتے ہیں تو انٹرنیٹ پر اردو ترجمہ دست یاب ہے۔ فرانس کے ادیب مورس لیول کو بطور فکشن نگار اور ڈرامہ نویس دنیا بھر میں‌ پہچانا جاتا ہے۔ ان کی خوف ناک اور پرتجسس واقعات پر مبنی مختصر کہانیاں بہت مقبول ہوئیں اور امتیاز علی تاج انہی کو اردو زبان میں ڈھالا تھا جس پر پطرس بخاری کا یہ مضمون ملاحظہ کیجیے۔ ”ہیبت ناک افسانے“ کا پیکٹ جب یہاں پہنچا۔ میں گھر پر موجود نہ تھا۔ میری عدم موجودگی میں چند انگریز احباب نے جو کتابوں اور اشیائے خوردنی کے معاملے میں ہر قسم کی بے تکلفی کو جائز سمجھتے ہیں، پیکٹ کھول لیا۔ یہ دوست اردو بالکل نہیں جانتے۔ بجز چند ایسے کلموں کے جو غصے یا رنج کی حالت میں وقتاً فوقتاً میری زبان سے نکل جاتے ہیں اور جو بار بار سننے کی وجہ سے انہیں یاد ہوگئے ہیں۔ اردو تقریر میں ان کی قابلیت یہیں تک محدود ہے۔ تحریر میں اخبار ”انقلاب“ کا نام پہچان لیتے ہیں وہ بھی اگر خط طغریٰ میں لکھا گیا ہو چنانچہ جب واپس پہنچا تو ہر ایک نے محض کتاب کی وضع قطع دیکھ کر اپنی اپنی رائے قائم کر رکھی تھی۔ سرورق پر جو کھوپڑی کی تصویر بنی ہوئی ہے اس سے ایک صاحب نے یہ اندازہ لگایا کہ یہ کتاب، میں بھی کبھی کسی کا سر پر غرور تھا سے متعلق ہے۔ ایشیا کے ادیب (عمر خیام، گوتم بدھ وغیرہ) اکثر اس قسم کے خیالات کا اظہار کرتے رہتے ہیں۔ ایک دوسرے صاحب سمجھے کہ فن جراحی کے متعلق کوئی تصنیف ہے۔ ایک بولے جادو کی کتاب معلوم ہوتی ہے (ہندوستان کے مداریوں کا یہاں بڑا شہرہ ہے ) ایک خاتون نے کتاب کی سرخ رنگت دیکھ کر بالشویکی شبہات قائم کر لیے۔ میں نے کتاب کو شروع سے آخر تک پڑھا۔ گو یہ سب کی سب کہانیاں میں پہلے انگریزی میں پڑھ چکا ہوں۔ اور ان میں سے اکثر تراجم کتابی صورت میں شائع ہونے سے پہلے خود امتیاز سے سن چکا ہوں۔ وہ مختلف قسم کی دلفریبیاں جو مجھے کبھی کسی تصنیف کو مسلسل پڑھنے پر مجبور کرسکتی ہیں سب کی سب یہاں یکجا تھیں۔ کتابت ایسی شگفتہ کہ نظر کو ذرا الجھن نہ ہو تحریر میں وہ سلاست اور روانی کہ طبیعت پر کوئی بوجھ نہ پڑے۔ اور پھر امتیاز کے نام میں وہ جادو جس سے ہندوستان یا انگلستان میں کبھی بھی مَفر نہ ہو۔ یہ کتاب تیرہ ہیبت ناک افسانوں کا مجموعہ ہے۔ جن کے مصنف کا مدعا یہ تھا کہ پڑھنے والوں کے جسم پر رونگٹے کھڑے ہوجائیں گے اور ہر افسانے میں درد و کرب خوف و دہشت یا پھر مرگ و ابتلاء کی ایسی خونیں تصویر کھینچی جائے کہ بدن پر ایک سنسنی سی طاری ہوجائے۔ ایڈگر ایلن پو کے پڑھنے والے ایسے افسانوں سے بخوبی آشنا ہوں گے۔ حق تو یہ ہے کہ پو اس فن کا استاد تھا۔ اور یہ جو آج کل اس صنف ادب کی کثرت فرانس میں نظرآتی ہے عجب نہیں کہ اس کا بیشتر حصہ تو اسی کی بدولت ہو۔ کیونکہ فرانس کی ادیبات پر پو کا اثر مسلّم ہے اور ادب کا شاید ہی کوئی ایسا شعبہ ہو۔ جہاں کسی نہ کسی صورت میں اس نے اپنا رنگ نہ پھیر رکھا ہو۔ پیرس میں ایک خاص تھیٹر اسی بات کے لئے وقف ہے کہ اس میں دہشت انگیز کھیل دکھائے جائیں۔ اس کمپنی نے اس قسم کے ڈراموں کا اچھا خاصا مجموعہ مہیا کر رکھا ہے۔ تھیٹر کی ڈیوڑی میں چیدہ چیدہ ڈراموں کے مشہور مناظر کی تصاویر آویزاں ہیں۔ کہیں کوئی بدنصیب موت کی آخری انگڑائیاں لے رہا ہے۔ چہرہ تنا ہوا ہے اور آنکھیں باہر پھوٹی پڑتی ہیں۔ کہیں کوئی سفاک کسی حسینہ کی آنکھیں نکال رہا ہے۔ بائیں ہاتھ سے گردن دبوچے ہوئے ہے۔ دائیں ہاتھ میں خون آلود چھری ہے اور لڑکی کی آنکھوں سے لہو کی دھاریں بہہ رہی ہیں۔ کھیل کو ہیبت ناک بنانے کے لئے جو جو تدابیر بھی ذہن میں آسکتی ہیں ان سب پر عمل کیا جاتا ہے۔ ایکٹر اپنی شکل شباہت اپنی آواز اور اپنی حرکات کے ذریعے ایک خوف سے کانپتی ہوئی فضا پیدا کر لیتے ہیں۔ پردہ اُٹھنے سے پہلے ہی گھنٹی نہیں بجائی جاتی بلکہ چراغ گُل کر کے لکڑی کے تختے پر دستک دی جاتی ہے۔ اس سے ہیبت اور بھی زیادہ ہوجاتی ہے۔ اس بات میں بحث کی گنجائش نہیں کہ درد و کرب یا خوف و دہشت کے مناظر یا افسانوں سے ایک خاص قسم کی خوشی حاصل ہوتی ہے۔ یہ فقرہ بظاہر خود اپنی تردید کرتا ہوا معلوم ہوتا ہے جس کو درد کہا جاتا ہے۔ اس سے خوشی کیسے حاصل ہوگی۔ لیکن یہ ہمارے متداول الفاظ کی کم مائیگی کا نتیجہ ہے۔ اصل خیال کو جو اس فقرے سے ظاہر کیا گیا ہے الفاظ کے اس گورکھ دھندے سے باہر نکالنے کی کوشش کرنی چاہیے۔ اسی وجہ سے بعض ماہرین نفسیات دکھ، درد، کرب وغیرہ اس قسم کے الفاظ استعمال سے مجتنب رہتے ہیں کیونکہ وہ کب کے اس نتیجے پر پہنچ چکے ہیں کہ بہت سی ایسی کیفیات جن کو ہم عام زبان میں دکھ درد وغیرہ سے موسوم کرتے ہیں۔ بسا اوقات اس قدر تسکین بخش ہوتی ہیں کہ لوگ ان کے وصول کے لئے جدوجہد کرتے ہیں۔ اور ان میں اپنی مسرت ڈھونڈ لیتے ہیں۔ یقیناً آپ کے پڑوس میں کئی ایسی عورتیں ہوں گی جو اس تلاش میں رہتی ہیں کہ کسی نہ کسی کی موت کی خبر سن پائیں اور بین اور واویلا میں شامل ہو کر آنسو بہا بہا کر اپنی تمنا پوری کرلیں۔ جرائم اور اموات کی گھناؤنی سے گھناؤنی تفصیلات کی اشاعت یورپ اور امریکہ کے کئی اخباروں کی مقبولیت کا باعث ہے۔ لوگوں کو ان کے پڑھنے میں ایک خاص لطف آتا ہے۔ اسی طرح اگر آپ یا میں بعض دہشت ناک افسانوں سے لطف اندوز ہوتے ہیں تو ہمیں اس کا اعتراف کرتے ہوئے محض اس وجہ سے متامل نہ ہونا چاہیے کہ کہیں لوگ اس کو ہماری طینت کے کسی نقص پر محمول نہ کریں۔ اعصاب میں ایک تھرتھراہٹ! بس یہی ان افسانوں کا مقصد ہے اور جس کامیابی، جس خوبی اور جس فن کے ساتھ اس کتاب کے مصنف نے اس مقصد کی تکمیل چاہی ہے اس کی تعریف اس سے زیادہ اور کیا ہوسکتی ہے کہ امتیاز جیسے ذی مطالعہ اہل قلم کو اس کے ترجمے کی خواہش ہو۔ ان لوگوں کے سامنے جو اردو ادب کے مشاہیر سے واقف ہیں اس سے زیادہ قابل وقعت ضمانت نہیں پیش کی جاسکتی۔ مصنف کی سب سے بڑی خوبی خود مترجم نے کتاب کے دیباچے میں واضح کر دی ہے۔ مورس لیول بے انتہا، سلیس عبارت استعمال کرتے ہیں۔ جس کی پختگی اور روانی پڑھنے میں نظم کا سا لطف دیتی ہے۔ ایک فقرہ یا لفظ بھی ضرورت سے زیادہ یا کم نہیں ہوتا۔ مختلف چیزوں کے بیان میں تناسب کی سمجھ بے حد تیز ہے۔ چنانچہ ان کی ہر مکمل کہانی ایک نفیس اور صاف ستھرے ترشے ترشائے ہیرے کی طرح دل کش معلوم ہوتی ہے۔“ یہ اختصار دہشت انگیز افسانوں کی ایک ضروری صفت معلوم ہوتی ہے۔ اس کے بغیر ان میں وہ تندی وہ تیزی نہیں رہتی جس سے سنسنی پیدا کی جا سکے۔ اور پھر یہ اختصار ہر رنگ میں شامل حال رہتا ہے ورنہ افسانے یا ڈرامے کی کامیابی میں نمایاں طور پر فرق پڑ جاتا ہے اس کی وجہ میں کبھی ٹھیک طور پر سمجھ نہیں سکا لیکن اس کی حقیقت کے متعلق میرے دل میں کوئی شبہ نہیں۔ پیرس کے جس تھیٹر کا میں نے ذکر کیا ہے وہاں اکثر کھیل صرف ایک ایکٹ کے ہوتے ہیں اور خود تھیٹر بھی بہت چھوٹا سا ہے۔ چند دن ہوئے میں نے لندن میں ایک ایسی قسم کا کھیل دیکھا جو ہیو والیول کے ایک ناول سے مرتب کیا گیا ہے۔ دل چسپی کی بات یہ ہے کہ اس کھیل کے لئے بھی لندن کا ایک بہت چھوٹا سا تھیٹر منتخب کیا گیا اس تھیٹر کا نام لٹل تھیٹر یا چھوٹا تھیٹر ہے۔ باقی رہا امتیاز کا ترجمہ، میں حیران ہوں کہ اس مختصر سے تبصرے میں اس موضوع کے متعلق کیا کہوں اور کیا کسی اور وقت پر اٹھا رکھوں۔,Entertainment
323,ایوان ترگنیف: وہ ادیب جسے اپنی ماں سے نفرت ہوگئی تھی!,https://urdu.arynews.tv/ivan-turgenev-russian-writer/,ایوان ترگنیف روس کا عظیم ڈراما نویس، ناول اور افسانہ نگار تھا جس کی تحریروں سے اپنے وقت کے بڑے بڑے دانش ور اور اہلِ قلم متاثر نظر آتے ہیں۔ وہ ایسا ادیب تھا جسے اس کی تخلیقات ہی نہیں انسان دوستی اور افکار کی وجہ سے بھی سراہا گیا۔ ترگنیف کا یہ تذکرہ ہے جو ہم یہاں نقل کررہے ہیں، احمد عقیل روبی کے قلم کی نوک سے نکلا ہے۔ وہ ایک باکمال ادیب، شاعر اور بہترین مترجم تھے جن کا غیرملکی ادب کا مطالعہ حیرت انگیز تھا۔ ایوان ترگنیف کی زندگی اور اس کے تخلیقی سفر کے بارے میں احمد عقیل روبی کی یہ تحریر پُرلطف اور دل چسپ ہے۔ ملاحظہ کیجیے۔ ماں کی ممتا پر شک نہیں کیا جا سکتا۔ ماں بچے کو زندگی دیتی ہے، اسے بولنا، چلنا، زندگی کو ڈھنگ سے جینا سکھاتی ہے لیکن کبھی کبھی یہی ماں بچے کی راہ کی سب سے بڑی رکاوٹ بھی بن جاتی ہے۔ بچے کو اپنے ڈھنگ سے زندگی بسر نہیں کرنے دیتی۔ من مانی پر اتر آتی ہے اور یہ ہوتا ہے کہ ماں اور بچے کے درمیان فاصلے بڑھنے لگتے ہیں اور آخر کار بچہ بغاوت کر دیتا ہے، ایسا کئی بار ہوا ہے۔ اس کی ایک مثال انگریزی شاعر لارڈ بائرن کی ہے۔ ماں غصیلی تھی، چڑ چڑاپن اپنے عروج پر تھا۔ اس پر جب غصے کا بھوت سوار ہوتا تو وہ لارڈ بائرن کے بال نوچتی، اسے بری طرح مارتی، بائرن اس سے ہر پل خائف رہتا تھا۔ جب وہ اسکول میں پڑھتا تھا تو اس کے ساتھی اس سے اکثر پوچھتے تھے:’’کیا تمہاری ماں پاگل ہے؟‘‘ بائرن کو اس بات کا بڑا افسوس تھا۔ اسے بچپن میں ماں کا پیار نہ ملا۔ وہ ساری عمر اپنی محبوباؤں میں ماں کا پیار تلاش کرتا رہا۔ فرانسیسی ناول نگار گستاؤ فلابیئر کے ساتھ الٹا حساب ہوا۔ فلابیئر کی ماں نے اسے اتنا پیار دیا، اتنی توجہ دی کہ فلابیئر کی زندگی برباد کر دی اور ساری عمر ماں کی بغل میں سمٹ کر بیٹھا رہا۔ نہ کسی عورت سے شادی کر سکا، نہ کھل کے محبت کر سکا۔ اگر کبھی شادی کے لئے دل نے رضا مندی ظاہر بھی کی تو محبوبہ کو چھوڑ کر ماں کے پاس چلا آیا۔ ماں اس کی کمزوری بن گئی۔ کھانا، پینا، بیٹھنا، سونا، جاگنا، سب کچھ ماں کے اشارے پر کرتا تھا۔ گاؤں سے کبھی پیرس گیا، اپنی محبوبہ سے ملا۔ ماں یاد آ گئی تو پیرس سے بھاگ کر گاؤں چلا آیا۔ ایک بار اس کی شاعر محبوبہ نے اس سے کہا:’’تمہاری ماں تمہاری ایسے دیکھ بھال کرتی ہے جیسے تم کوئی کنواری لڑکی ہو۔‘‘ یہی حال ترگنیف کا تھا لیکن اس نے اپنی ماں سے کھل کر اختلاف کیا۔ اس کی ماں بہت بڑی جاگیر کی وارث تھی۔ اس کی جاگیر میں 5000 غلام (Serfs) تھے۔ ان پر وہ دل کھول کر ظلم کرتی تھی۔ ہلکی سی غلطی پر انہیں کوڑوں سے مارتی۔ ترگنیف کو ماں کی اس عادت سے نفرت تھی۔ یہ نفرت ساری زندگی اس کے ساتھ رہی۔ وہ ماں سے اختلاف کرتا رہا۔ وہ اپنے غلاموں کو انسانی حقوق دینا چاہتا تھا۔ ماں اس پر رضامند نہ تھی۔ وہ اذیت پسند تھی۔ ترگنیف اس کی اس عادت سے بیزار رہتا تھا۔ 1834ء میں ترگنیف کا باپ مر گیا جو روسی فوج میں اعلیٰ افسر تھا۔ ترگنیف کی ماں کے لیے اب کھلا میدان تھا‘ اس نے جی بھر کے غلاموں پر تشدد کیا۔ ترگنیف نے کبھی دبے الفاظ میں ایسا نہ کرنے کے لیے کہا تو ماں نے اسے جائیداد سے عاق کرنے کی دھمکی دے دی۔ ترگنیف کا ایک چھوٹا بھائی بھی تھا‘ وہ خاموشی سے ماں کی بات مانتا رہا مگر ترگنیف نے ماں کے ظالمانہ سلوک کے خلاف احتجاج جاری رکھا۔ 18ء اکتوبر 1818ء کو (Oral) شہر میں ایک امیر خاندان کے گھر پیدا ہوا۔ اس کی ماں Varvara Petr شاعرانہ اور ادبی ذوق رکھنے والی ایک رئیس اور اذیت پسند خاتون تھی۔ترگنیف یورپ اور فرانس کے ادیبوں میں بہت مقبول تھا۔ فلابیئر کے ساتھ اس کے بہت گہرے مراسم تھے۔ ترگنیف اپنا زیادہ وقت فرانس ہی میں گزارتا تھا۔ روس کے ادیب، جن میں ٹالسٹائی بھی شامل تھا، اس کی اس حرکت کو اچھا نہیں سمجھتے تھے۔ روس کے ادیبوں اور نقادوں کا خیال تھا کہ ترگنیف کو روس سے کوئی دل چسپی نہیں، وہ ذہنی طور پر ’’یورپ زدہ‘‘ ہو کر رہ گیا ہے لیکن یہ بات درست نہ تھی۔ ترگنیف کی تحریروں سے واضح ہے کہ اسے روس سے بہت محبت تھی۔ روس کے کسانوں اور دیہات میں بسنے والے لوگوں کی حالت زار پر اس کا دل لہو روتا۔ روس کے ادیب صرف حسد میں یہ باتیں کرتے تھے کیونکہ یورپ اور دیگر ممالک میں ترگنیف اپنے تمام ہمعصر لکھنے والوں سے زیادہ مقبول تھا۔ ’’باپ اور بیٹے‘‘ (Fathers and Sons) ترگنیف کا عالمی شہرت یافتہ شاہکار ہے۔ یہ ناول 1862ء میں چھپا۔ اس ناول کا ہیرو بازووف 1860ء کی نسل کی نمائندگی کرتا ہے۔ یہ نوجوان Nihilist تحریک سے تعلق رکھتا ہے جو مذہب سمیت تمام پرانے عقائد اور اداروں کو رَد کرتی ہے۔ مغربی یورپ میں اسے پہلے روسی ناول نگار کی حیثیت سے تسلیم کیا گیا۔ ترگنیف بحیثیت شاعر تو نا کام رہا لیکن بحیثیت ناول نگار اس کی اہمیت مسلم ہے۔ اسے ’’ناول نگاروں کا ناول نگار‘‘ کہا جاتا ہے۔ اس ناول کا ہیرو بازووف ایک ایسی نسل کی نمائندگی کرتا ہے جو مر کر بھی زندہ رہی جس نے اپنے آپ کو اپنے خیالات کی بھینٹ چڑھا دیا، جس نسل کے خیالات ان کی بزرگ نسل نہ سمجھ سکی۔ ترگنیف بلاشبہ ایک ایسا ناول نگار تھا جس نے ہمیں بتلایا کہ زندگی کیا ہے۔ انسان کی مختلف پرتیں کیا ہیں۔ وہ کیا ہے جو تاریخ کے پیچھے چھپا ہوا ہے۔ وہ بھید کیا ہے جو انسانوں کو الجھن میں ڈال دیتا ہے۔ قاری اگر ترگنیف کے ناولوں کا مطالعہ کریں تو ان کا ان تمام چیزوں سے تعارف ہوتا ہے۔ (ادبی اقتباسات),Entertainment
324,ایک عمدہ فلم پاکستان میں ناکام کیوں ہو گئی؟,https://urdu.arynews.tv/usman-jamai-book-passage-6/,پوچھا کسی نے، ”بھئی! یہ مغلِ اعظم جیسی عمدہ فلم پاکستان میں ناکام کیوں ہوگئی؟“ ہمارا جواب تھا، ”بادشاہوں کی فلموں سے انھیں دل چسپی ہوگی جن کے لیے بادشاہت تاریخ کا حصہ ہوگئی ہے، ہم پاکستانیوں کو ”اکبرِاعظم اور نورتن“ کے نظارے کے لیے سنیما جانے کی کیا ضرورت؟“ بہرحال ”مغلِ اعظم“ کی ناکامی سے قطع نظر اس فلم کی پاکستان میں نمائش سے پاک بھارت ”فلمی تعلقات“ کا ایک نیا دور شروع ہونے کا امکان پیدا ہوگیا ہے۔ یہاں فلمی تعلقات کی اصطلاح ہم نے بہت ہی محدود معنوں میں استعمال کی ہے ورنہ دونوں ممالک کے تعلقات ہمیشہ سے فلمی انداز ہی کے رہے ہیں اور وہ بھی ایکشن فلموں والے۔ کبھی کبھی ان تعلقات میں رومانوی فلموں کا رنگ آجاتا ہے اور کبھی تو لگتا ہے جیسے سفارتی اسکرین پر روایتی پنجابی فلم کا گانا چل رہا ہو جس میں ناچتی، اچھلتی کودتی اور چھلانگیں لگاتی ہیروئن ”کُل وقتی ناراض“ اور مغل بچوں کی طرح محبوب کو مار رکھنے کی خُو بُو والے ”جٹ“ ہیرو کو دراصل اتنی سی بات باور کروا رہی ہوتی ہے کہ اسے ”بڑے زور کی محبت لگی ہے“، ادھر ہیرو ”اصولوں پر کوئی سودے بازی نہیں ہوگی“ کی تصویر بنا اکڑا کھڑا ہوتا ہے، جیسے کہہ رہا ہو ”دل میرا اٹوٹ انگ ہے، یہ تو میں کسی حال میں نہیں دوں گا۔“ بعض حضرات کا خیال ہے کہ ہیرو اس انتظار میں ہوتا ہے کہ اچھل کود کے نتیجے میں بھاری بھرکم ہیروئن کا وزن ذرا کم ہو تو محبت کا آغاز کیا جائے۔ جن دنوں ہمارا ملک ”مسلم سوشل فلم“ بنا ہوا تھا، اس زمانے میں بھی یہاں بھارتی فلمیں دیکھنے کی مکمل آزادی تھی اور اب تو وطن عزیز کا منظر نامہ خاصا رنگین، بلکہ ”گلیمرائز“ ہوچکا ہے، لہٰذا قوی امید ہے کہ ہم پاکستانی بہت جلد بڑی اسکرین پر ”چھوٹے کپڑے“ دیکھ کر کمپیوٹر اور ٹی وی کی اسکرین سے زیادہ محظوظ ہوں گے۔ بھارتی فلموں کی پاکستان میں نمائش کے امکان کے ساتھ ایک اور اچھی بات یہ ہے کہ دونوں ملکوں کے اداکار اور اداکارائیں ایک دوسرے کے ملک میں آ…جا اور باہم گھل مِل رہے ہیں۔ دوستی بڑھانے کا یہ بہت اچھا موقع ہے، بشرطے کہ اداکار موقع سے فائدہ اٹھانا جانتے ہوں۔ بہت سے حضرات کو پاکستان میں بھارتی فلموں کی نمائش پر سخت اعتراض ہے۔ ان کا کہنا ہے کہ فلموں کی نمائش دوطرفہ بنیاد پر ہونی چاہیے۔ ہم نہ صرف اس مطالبے کی پرزور تائید کرتے ہیں، بلکہ ہمارا تو کہنا ہے کہ حکومت پاکستان، بھارت سرکار سے مطالبہ کرے کہ وہ اپنے ملک میں ”فلم بینی بالجبر“ کا قانون منظور کرواکے ہر بھارتی کو پاکستانی فلمیں دیکھنے کا پابند بنا دے۔ ویسے ہمیں ذاتی طور پر بھارتی فلموں کی پاکستان میں نمائش سے زیادہ پاکستانی فلموں کی بھارت میں نمایش سے دل چسپی ہے۔ ہمارے خیال میں اگر ہماری پنجابی فلمیں دہلی، ممبئی اور کولکتہ وغیرہ کے سنیما گھروں میں چلنے لگیں تو بھارتیوں کے دل میں ”گنڈاسے“ کی ایسی دہشت بیٹھے گی کہ وہ کہہ اٹھیں گے ”بھگوان کے لیے کشمیر لے لو، مگر ہمیں اپنی فلمیں نہ دکھاؤ۔“ ہم اس رائے کے تہِ دل سے حامی ہیں کہ دونوں ملک مشترکہ فلم سازی کریں، مگر ہمارا کہنا ہے کہ یہ مشترکہ فلمیں یک طرفہ کے بہ جائے ”مشترکہ ”ہی نظر آنی چاہییں۔ یعنی ان فلموں میں نہ صرف دونوں ملکوں کے اداکار ایک ساتھ کام کریں، بلکہ فلموں کے نام، کہانیاں اور مناظر بھی مشترکہ نوعیت کے ہوں، چوں کہ سارے جہاں کا درد ہمارے جگر میں ہے، اس لیے ہم یہاں ایک مشترکہ فلم کا خاکہ تجویز کررہے ہیں۔ ہمارے خیال میں اس مجوزہ خاکے پر اور اس فارمولے کے تحت بننے والی فلم ہی مشترکہ کہلانے کی مستحق ہوگی۔ ہماری تجویز کردہ فلم کا نام ہے ”جٹ تے مغل اعظم“ ہم یقینِ کامل کے ساتھ کہتے ہیں کہ اگر اس نام سے ”مغل اعظم“ کا ری میک بنایا جائے تو نہ صرف یہ فلم کام یاب ہوگی، بلکہ کئی ”کھڑکی توڑ ہفتے“ بھی مکمل کرے گی۔ اب جہاں تک کہانی کا تعلق ہے تو ہماری رائے میں کہانی کا آغاز لکھ کر اختتام کرداروں پر چھوڑ دیا جائے، ”جس دیے میں جان ہوگی وہ دیا رہ جائے گا۔“ رہے مکالمے، تو اصل مغل اعظم کے ہر مکالمے کے شروع اور آخر میں ”اوئے“ لگا کر انھیں مشترکہ بنایا جاسکتا ہے۔ یہ بات ہم بہ صد اصرار کہیں گے کہ برصغیر میں نہ سہی، فلم میں مرکزی کردار پاکستان ہی کو ملنا چاہیے۔ اگر سلطان راہی حیات ہوتے تو ہم ”شہزادہ سلیم“ کے کردار کے لیے انھی کا نام تجویز کرتے۔ ایسی صورت میں فلم کا اختتام یقینا کسی ایسے منظر پر ہوتا کہ ”اکبر اعظم“ دیوار میں ”چُنے“ ہوئے ”شیخو شیخو“ پکار رہے ہیں اور ”شیخو“ انارکلی کو گھوڑی پر بٹھائے گنڈاسا لہراتا ”ٹپاٹپ ٹپا ٹپ“ دوڑا چلا جارہا ہے۔ ”شیخو“ کے کردار کے لیے ہمارے ذہن میں دوسرا نام محمد علی کا تھا۔ ایک زمانے میں ہمارے ہاں تاریخی فلمیں بناتے وقت صرف فلم ریلیز کرنے کی تاریخ کے بارے میں سوچ بچار کی جاتی تھی، باقی سارے امور طے شدہ ہوتے تھے۔ مثلاً یہی کہ مرکزی کردار محمد علی کو ادا کرنا ہے۔ وہ تو خیریت گزری کہ قائد اعظم پر فلم لولی وڈ کے کسی فلم ساز اور ہدایت کار نے نہیں بنائی، ورنہ یہ کردار بھی محمد علی کو ملتا اور ان کے جذباتی طرز بیان سے متاثر ہوکر ”انگریز“ دو تین مناظر کے بعد ہی پاکستان بنانے پر مجبور ہوجاتے اور پوری فلم صرف دس پندرہ منٹ میں نمٹ جاتی۔ اسی طرح ”جٹ تے مغل اعظم“ کی کہانی میں انارکلی کا انجام اس بات پر منحصر ہوتا کہ محمد علی اکبر بادشاہ کا کردار کرتے ہیں یا شہزادہ سلیم کا۔ خیر، نہ سلطان راہی رہے نہ محمد علی، لہٰذا اب تو جو ہیں انھی سے کام چلانا پڑے گا۔ ایسے میں بہتر ہوگا کہ انارکلی کا کردار صائمہ کو دے دیا جائے۔ ہم دعوے سے کہہ سکتے ہیں کہ ہماری یہ اداکارہ تمام بھارتی اداکاراؤں پر بھاری ہے، تاہم، ہمارے دعوے کی صداقت معلوم کرنے کے لیے آپ کو سنیما اسکرین کے بجائے ویٹ مشین سے رجوع کرنا ہوگا۔ اگر صائمہ نے انار کلی کا روپ دھارا تو اکبر اعظم کی کیا مجال کہ انارکلی کو دیوار میں چنوا سکیں۔ اوّل تو بادشاہ سلامت کی ہمت ہی نہیں ہوگی کہ مغلیہ سلطنت کی طرح ”وسیع و عریض“ اس انارکلی پر ”لشکر کشی“ کرسکیں۔ دوسرے ”ٹھیکے دار“ کا بھی یہی مشورہ ہوگا ”مہا بلی! دیوار اتنا بوجھ نہیں سہار سکے گی۔“ یوں فلم کا اختتام غم ناک ہونے کے بہ جائے خوش گوار ہوگا۔ (معروف ادیب اور شاعر محمد عثمان جامعی کی ایک شگفتہ تحریر، وہ متعدد کتابوں کے مصنّف ہیں اور بطور طنز و مزاح نگار ادبی حلقوں میں‌ شہرت رکھتے ہیں),Entertainment
325,مسلم معاشرہ اور بولی وڈ,https://urdu.arynews.tv/hindi-cinema-muslims/,یوں تو مسلمانوں کی تاریخ و تہذیب سے متعلق بے شمار فلمیں (نجمہ، طلاق، پالکی، میرے محبوب وغیرہ) بنتی رہی ہیں لیکن ایم ایس ستھیو کی ’گرم ہوا‘ (1973ء)، بی آر چوپڑا کی ’نکاح‘ (1982ء) اور ساگر سرحدی کی ’بازار‘ (1982ء) جیسی فلموں کو ایک خاص پہلو سے مسلم معاشرے کے سیاسی، معاشرتی اور ازدواجی رخ کو کامیابی کے ساتھ پیش کرنے کی فقید المثال کوششوں میں گِنا جاسکتا ہے۔ عصمت چغتائی کے افسانے پر مبنی ’گرم ہوا‘ میں تقسیم ہند کے فوراً بعد منقسم مسلم خاندانوں کے کرب اور بدلے حالات میں ہم وطنوں کے بدلے ہوئے رویوں کے بیچ ان کی اپنی بقا کی جدوجہد میں پریشانیاں، شمالی ہند کے ایک جوتا ساز خاندان کی کہانی کے حوالے سے اس خوبی سے پیش کی گئی ہیں کہ آپ ان موسموں کی گرم ہوا کی تپش محسوس کرسکتے ہیں۔ اچلا ناگر کی لکھی ہندی کہانی پر مبنی ’نکاح‘ میں مسلم فیوڈل کلاس میں عورت کی حیثیت اور خانگی مسائل (نکاح، طلاق اور حلالہ) کو پیش کرنے کی جرأت کی گئی ہے۔ ساگر ہی کی لکھی کہانی ’بازار‘ میں حیدرآباد(دکن) میں جوڑے اور جہیز کی بدعت کی مار جھیلتے متوسط طبقے کی کم تعلیم یافتہ بِن بیاہی لڑکیوں کی بدحالی اور جاگیر دار سماج یا عرب شیوخ کے ذریعے ان کے استحصال کی دل سوز داستان پیش کی گئی ہے۔ زیادہ تفصیل کا موقع نہیں، پھر بھی ان فلموں کے اہم ترین کرداروں میں بالترتیب بلراج ساہنی، سلمیٰ آغا اور سپریا پاٹھک کی بے داغ اور لاجواب اداکاری کا اعتراف ضروری ہے۔ ’نکاح‘ میں غلام علی کی آواز میں گائی ہوئی حسرت کی غزل ’’چپکے چپکے رات دن آنسو بہانا یاد ہے‘‘، سلمیٰ آغا کی دل ربا آواز میں حسن کمال کا کلام ’’ دل کے ارماں آنسوؤں میں۔۔۔‘‘ اور ’’دل کی یہ آرزو تھی کوئی۔۔۔‘‘ شامل ہے۔ اسی طرح ’بازار‘ میں خیام کی موسیقی کے ساتھ میر، مرزا شوق، مخدوم اور بشر نواز کا کلام لتا منگیشکر، جگجیت سنگھ، چترا سنگھ، طلعت عزیز اور بھوپیندر کی آوازوں میں غالباً اپنے بہترین غنائی فارم میں محفوظ ہو گیا ہے۔ (وشوناتھ طاؤس کے مضمون مسلم معاشرہ اور ہندی فلمیں سے اقتباس),Entertainment
326,’’بانی صاحب بہرحال بانی صاحب ہیں!‘‘,https://urdu.arynews.tv/rajendra-manchanda-bani/,راجیندر منچندا بانی کو اردو ادب میں‌ جدید لب و لہجے والے ایسے شاعر کے طور پر یاد کیا جاتا ہے جس نے غزل کو توانا فکر سے مالا مال کیا۔ ان کا نام راجیندر منچندا تھا اور بانی تخلّص۔ وہ 1932ء کو ملتان میں‌ پیدا ہوئے۔ بانیؔ کا خاندان تقسیمِ ہند کے بعد بھارت ہجرت کر گیا۔ وہیں 1981 میں‌ بانی کی زندگی کا سفر تمام ہوا۔ ان کے تین شعری مجموعے منظرِ عام پر آئے جن کے نام‌ حرفِ معتبر، حسابِ رنگ اور شفقِ شجر ہیں۔ یہاں ہم بانی سے متعلق اردو کے معروف مزاح نگار مجتبیٰ حسین کے شخصی خاکے سے چند اقتباسات پیش کررہے ہیں۔ وہ لکھتے ہیں: بانی کو میں نے جس طرح اور جس حد تک دیکھا، پایا اور سنا ہے وہ سب کچھ اس خاکے میں ہے۔ ایک بانی وہ جو بانی ہے، دوسرا بانی وہ جو منچندا ہے۔ نومبر 1972 میں جب میں دہلی آیا تو اس وقت تک میں نے ڈرتے ڈرتے بانی کا تھوڑا بہت کلام پڑھ لیا تھا۔ اور آج سربزم اس راز کا افشا کرتا چلوں کہ مجھے ان کا کلام بے حد پسند آیا تھا۔ دل میں اندیشہ تھا۔ کہ بانی سے کہیں نہ کہیں کسی نہ کسی موڑ پر ضرور ملاقات ہوگی۔ لہٰذا سوچا کہ ان کا مزید کلام پڑھ لینا چاہیے۔ اگر وہ اپنی شاعری کے بارے میں کبھی کوئی سوال پوچھ بیٹھیں، اور میں معقول سا جواب نہ دے سکوں تو سبکی ہوگی یوں بھی دور اندیش آدمی خطرہ کو پہلے ہی بھانپ لیتا ہے، میں بانی کے کچھ شعر یاد کر کے اور ان کے کلام کے بارے میں اپنی رائے پر مبنی چند جملے تراش کر دلّی میں بلا خوف و خطر گھومتا رہا کہ بانی اب جہاں چاہیں ملیں وہ مجھے یوں غفلت میں نہ پائیں گے۔ مگر ایک دن کسی نے بتایا کہ بانی ان دنوں موت اور زیست کی کشمکش میں مبتلا ہیں اور اسپتال میں زیر علاج ہیں۔ پھر بہت عرصہ بعد ماولنکر ہال میں ریڈیو کے ایک مشاعرہ میں انہیں جناب ’’دم گفتگو صد سخن معتبر راز‘‘ نے میرا تعارف بانی سے کرایا۔ بانی انہی دنوں اسپتال سے چھوٹ کر آئے تھے۔ نقاہت کے باوجود بڑی گرم جوشی سے ملے پھر شکایت کی ’’بھئی ہم ہسپتال میں مہینوں تک موت سے لڑتے رہے مگر تم نے خبر تک نہ لی حالانکہ تمہیں دلّی آئے ہوئے تو کئی مہینے بیت گئے۔‘‘ بانی شکایت کرتے رہے اور میں نظر جھکائے بانی کے کلام کے بارے میں ان جملوں کو یاد کرنے کی ناکام کوشش کرتا رہا جو میں نے کبھی حفظ کر رکھے تھے۔ خدا دشمن کو بھی کمزور حافظہ نہ دے۔ پھر بانی سے کافی ہاؤس، ادبی جلسوں اور مخصوص بیٹھکوں میں ملاقاتیں ہونے لگیں۔ بانی کو میں نے ہر دم ایک سیدھے سادے اور معصوم آدمی مگر ایک سرکش اور چوکس شاعر کے روپ میں پایا۔ ایسا شاعر جس کے سامنے ہر دم اس کی شاعری رہتی ہے۔ بانی کی شاعری مال عرب ہے جو ہمیشہ پیش عرب رہتا ہے۔ مجھے یاد ہے کہ ایک دن میں اپنے ایک حیدر آبادی دوست کے ہمراہ کافی ہاؤس گیا تو دیکھا کہ بانی دوستوں میں گھرے بیٹھے ہیں۔ مسئلہ کچھ یوں زیر بحث تھا کہ بانی فلاں مشاعرہ میں کیوں نہیں گئے۔ بحث پہلے سے جاری تھی اور جب ہم ٹیبل پر پہنچے تو بانی دوستوں سے یوں مخاطب تھے۔ ’’بھئی بانی صاحب کو تم جانتے ہی ہو۔ وہ کیوں اس طرح کے مشاعروں میں جانے لگیں۔ بانی صاحب کو لوگوں نے سمجھ کیا رکھا ہے۔ بانی صاحب کا اپنا ایک الگ مقام ہے۔ بانی صاحب بہرحال بانی صاحب ہیں۔‘‘ غرض وہ بڑی دیر تک بانی صاحب ہی کی باتیں کرتے رہے۔ پھر وہ ٹیبل سے اٹھ کر چلے گئے۔ جب وہ چلے گئے تو میرے حیدرآبادی دوست نے کہا ’’یار بانی تو دہلی میں ہی رہتے ہیں۔ ان سے ملنے کی بڑی تمنا ہے۔ بڑا اشتیاق ہے۔ پھر ابھی جو صاحب اٹھ کر گئے ہیں۔ انھوں نے تو اس آتش شوق کو اور بھی بھڑکا دیا ہے۔ یار ہماری ان سے ملاقات تو کرا دو۔‘‘ محفل میں زور دار قہقہے بلند ہوئے اور میں نے اپنے دوست کو بتلایا۔ ’’میاں یہ جو صاحب ابھی تمہاری آتش شوق کو بھڑکا رہے تھے وہ اصل میں بانی صاحب ہی تھے۔ بانی صاحب کے راستہ میں خود بانی صاحب حائل ہیں۔ اب یہ تمہاری بدقسمتی ہے کہ ان سے ملاقات نہ ہو سکی۔‘‘ اور میرا دوست حیران اور پھٹی پھٹی نگاہوں سے ہمارے قہقہوں کو دیکھتا رہ گیا۔ میں یہ بات مذاق میں نہیں بلکہ بڑی سنجیدگی کے ساتھ کہنا چاہتا ہوں کہ احتشام حسین مرحوم سے لے کر باقر مہدی اور شمس الّرحمن فاروقی تک سب ناقد بانی کے سچے قدردان ہیں۔ موخرالذکر دوناقدوں کی قدردانی کا میں چشم دید گواہ بھی ہوں۔ ڈاکٹر نارنگؔ کے گھر پر ایک محفل میں جب بانی سے کلام سنانے کی فرمائش کی گئی تو شمس الّرحمن فاروقی نے کہا تھا۔ یہ کیسے ہوسکتا ہے، بانی اپنے رتبہ کے اعتبار سے آخر میں کلام سنائیں گے۔ پہلے میں سنائے دیتا ہوں۔‘‘,Entertainment
327,ایزرا پاؤنڈ تو کورس میں شامل ہے ہی نہیں!,https://urdu.arynews.tv/ezra-pound-poet-and-critic-2/,"یہ اس برس کی بات ہے جب ہندوستان چھوڑ دو تحریک چلی تھی۔ شہر شہر ہنگامے ہو رہے تھے۔ میرٹھ کیسے بچا رہتا۔ وہ بھی اس کی زد میں آگیا۔ اردگرد ہندوستان چھوڑ دو کے نعرے لگ رہے تھے۔ لاٹھی چارج، آنسو گیس، گرفتاریاں مگر میرٹھ کالج میں امن و امان تھا۔ بس ایک صبح کالج کے کسی گوشے میں یہ نعرہ بلند ہوا۔ سمجھو کہ جیسے کسی نے بھس میں چنگاری پھینک دی۔ آگ فورا ہی بھڑک اٹھی۔ کلاسوں سے لڑکے بھرا کھا کر نکلے۔ نعرہ بازی شروع ہوگئی۔ کسی نے گھما کر پتھر مارا اور ایک کمرے کے کسی دریچے کے شیشے چکنا چور ہوگئے۔ بس پھر دروازوں، دریچوں کے شیشے چکنا چور ہوتے چلے گئے۔ جب ہجوم کسی طور قابو نہ آیا تو پولیس طلب کرلی گئی۔ مگر پولیس کے آنے سے پہلے میرٹھ کے جانے مانے لیگی راہ نما ڈاکٹر اشرف کالج آن پہنچے۔ مسلمان طلباء میں جو لیڈر قسم کی مخلوق تھا، اسے ہدایات دیں اور چلے گئے۔ میں نے اردگرد نظر ڈالی تو دیکھا کہ مسلمان طلباء بھاگنے کے بجائے لپک جھپک پرنسپل چٹر جی کے گرد جمع ہو رہے ہیں۔ میں بھی ان میں جا شامل ہوا۔ آگے آگے جو گھڑ سوار تھا، اس نے اپنے دستہ کو ہدایت دی کہ کر لو انہیں گرفتار۔ مگر چٹر جی بیچ میں آگئے۔ ""نہیں انہیں نہیں۔ یہ میرے بچّے ہیں۔” سو رسیدہ بود بلائے ولے بخیر گزشت کالج بند ہوگیا مگر پروفیسر مکر جی کلاس سے اپنی بے تعلقی کو زیادہ دن برداشت نہ کرسکے، جلد ہی اس جمود کو توڑا اور کلاس لینا شروع کر دی۔ آج یوں ہوا کہ انگریزی شاعری کے نئے رجحانات پر بات کرتے   کرتے کہیں ایزرا پاؤنڈ کا حوالہ آگیا۔ لیجیے پھر ایزرا پاؤنڈ پر ہی رواں ہوگئے۔ یہ دھیان ہی نہیں رہا کہ ایزرا پاؤنڈ تو کورس میں شامل ہے ہی نہیں۔ ذرا وقفہ آیا تو ایک طالب علم ڈرتے ڈرتے کھڑا ہوا اور جھجھکتے ہوئے بولا: سر، ایزرا پاؤنڈ ہمارے کورس میں نہیں ہے۔ بس مکر جی کے تن بدن میں آگ لگ گئی۔ کورس؟ میں کورس نہیں پڑھاتا، تمہیں انگریزی ادب پڑھاتا ہوں۔ یہ کہا، سامنے رکھی کتاب کہنے والے طالبِ علم کی طرف پھینک کر ماری اور بھنّا کر باہر نکل گئے۔ کلاس ہکا بکا کہ یہ کیا ہوا۔ اگلے دن کلاس میں طلباء سب موجود، مکر جی غائب۔ بہت انتظار کیا مگر بے سود۔ تب طلباء کو احساس ہوا کہ مکر جی کچھ زیادہ ہی خفا ہوگئے ہیں۔ اگلے دن طلباء کی ایک ٹولی ان کے گھر پہنچی۔ منت سماجت کی، روٹھے ہوئے کو منایا اور کلاس میں لے کر آئے۔ یہ تھے ہمارے پروفیسر مکر جی۔ (ماخوذ از ""جسجتو کیا ہے”)",Entertainment
328,"""ہم اپنے کھوئے ہوئے دل کو کبھی نہیں ڈھونڈیں گے!”",https://urdu.arynews.tv/azad-book-ghubar-e-khatir-passage/,جس قید خانے میں صبح ہر روز مسکراتی ہو، جہاں شام ہر روز پردۂ شب میں چھپ جاتی ہو، جس کی راتیں کبھی ستاروں کی قندیلوں سے جگمگانے لگتی ہوں، کبھی چاندنی کی حسن افروزیوں سے جہاں تاب رہتی ہوں، جہاں دوپہر ہر روز چمکے، شفق ہر روز نکھرے، پرند ہر صبح و شام چہکیں، اسے قید خانہ ہونے پر بھی عیش و مسرت کے سامانوں سے خالی کیوں سمجھ لیا جائے؟ مصیبت ساری یہ ہے کہ خود ہمارا دل و دماغ ہی گم ہو جاتا ہے۔ ہم اپنے سے باہر ساری چیزیں ڈھونڈتے رہیں گے، مگر اپنے کھوئے ہوئے دل کو کبھی نہیں ڈھونڈیں گے۔ حالانکہ اگر اسے ڈھونڈ نکالیں تو عیش و مسرت کا سارا سامان اسی کوٹھڑی کے اندر سمٹا ہوا مل جائے۔ ایوان و محل نہ ہوں تو کسی درخت کے سائے سے کام لے لیں، دیبا و مخمل کا فرش نہ ملے تو سبزۂ خود رو کے فرش پر جا بیٹھیں، اگر برقی روشنی کے کنول میسر نہیں ہیں تو آسمان کی قندیلوں کو کون بجھا سکتا ہے۔ اگر دنیا کی ساری مصنوعی خوشنمائیاں اوجھل ہو گئیں ہیں تو ہو جائیں، صبح اب بھی ہر روز مسکرائے گی، چاندنی اب بھی ہمیشہ جلوہ فروشیاں کرے گی، لیکن اگر دل زندہ پہلو میں نہ رہے، تو خدارا بتلائیے اس کا بدل کہاں ڈھونڈیں؟ اس کی خالی جگہ بھرنے کے لیے کس چولھے کے انگارے کام دیں گے۔ میں آپ کو بتلاؤں اس راہ میں میری کامرانیوں کا راز کیا ہے؟ میں اپنے دل کو مرنے نہیں دیتا۔ کوئی حالت ہو، کوئی جگہ ہو، اس کی تڑپ دھیمی نہیں پڑے گی، میں جانتا ہوں کہ جہاں زندگی کی ساری رونقیں اسی میکدۂ خلوت کے دم سے ہیں۔ یہ اجڑا اور ساری دنیا اجڑ گئی۔ (انشاء پرداز مولانا ابوالکلام آزاد کی کتاب غبارِ خاطر سے اقتباس),Entertainment
329,’آپ اپنے دین کے لیے نذرانہ پیش نہ کرسکے!‘,https://urdu.arynews.tv/habib-urrahman-ludhyanvi/,ہندوستان کی جنگِ آزادی میں مدارس کے بوریا نشینوں اور معمر باریش غازیوں نے موت سے بے نیاز ہو کر میرِ کارواں کا کردار ادا کیا۔ مولانا حبیب الرحمٰن لدھیانوی بھی انہی میں سے ایک تھے۔ وہ ہندو مسلم اتحاد کے بڑے داعی اور تقسیمِ ہند کے  مخالف تھے۔ ان کی گاندھی سے ایک ملاقات اور اس دوران ہونے والی گفتگو قارئین کی دل چسپی کے لیے پیش ہے، جس کے راوی سید محمد اسلم ہیں جو اپنی کتاب میں لکھتے ہیں: میں نے ظہر کی نماز جامع مسجد میں ادا کی۔ مسجد کے شمالی دروازے کے باہر ایک چھوٹا سا قبرستان ہے، جو امام صاحب کا قبرستان کہلاتا ہے۔ اسی قبرستان میں مولانا حبیب الرحمٰن  لدھیانوی (م 1956ء) اور مولوی سمیع اللہ (م 1969ء) محو خوابِ ابدی ہیں۔ مولانا لدھیانوی ایک زمانے میں مجلسِ احرار کے صدر تھے اور پاکستان کی مخالفت میں پیش پیش تھے۔ قیامِ پاکستان کے بعد موصوف مہاجروں کے قافلے کے ساتھ پاکستان پہنچے، لیکن یہاں ان کا جی نہ لگا اور موصوف دسمبر 1947ء کے اواخر میں دوبارہ بھارت چلے گئے۔ 3 جنوری 1948ء کو وہ ’گاندھی جی‘ سے ملے۔ گاندھی جی نے ان سے کہا۔ مولانا کیا آپ بھی پاکستان چلے گئے تھے؟ کیا آپ نے لدھیانہ کی سکونت اس بنا پر ترک کی کہ وہاں کے ہندو اور سکھ آپ کو قتل کرنا چاہتے تھے، اگر آپ کا یہی جرم تھا تو آپ اپنے دین کے لیے جان کا نذرانہ پیش نہ کر سکے۔ یہ بات خود مولانا حبیب الرحمٰن لدھیانوی نے راقم الحروف کو سنائی تھی۔ ان کا یہ کہنا تھا کہ وہ گاندھی جی کی باتیں سن کر اس قدر شرمندہ ہوئے کہ انہیں کوئی جواب نہ دے سکے۔ یہ گاندھی کے ساتھ ان کی آخری ملاقات تھی۔ 30 جنوری 1948ء کو نتھو رام گوڈسے نے انہیں گولی مار کر ہلاک کر دیا۔ (کتاب ’سفرنامۂ ہند‘، از قلم سید محمد اسلم),Entertainment
330,"""ناغے کے مزے لوٹے ہر دور میں ناغہ خوروں نے!”",https://urdu.arynews.tv/shaista-zarren-urdu-inshaiyah/,مصنّف: شائستہ زرّیں بچپن کی یادوں نے جب بھی ہمیں ستایا تو جہاں بچپن کے سنگی ساتھی یاد آئے وہاں اسکول کا زمانہ بھی بہت یاد آیا۔ اسکول کا ذکر آئے اور ناغے کی بات نہ ہو یہ تو ممکن ہی نہیں اور ہمارا مشاہدہ بھی یہی ہے کہ دورِ ضعیفی میں بھی جب ماضی اپنی گرفت میں لیتا ہے تو بچپن کی یادوں اور باتوں میں ناغے کے دن بہت ستاتے ہیں۔ ممکن ہے اوروں کامشاہدہ اور تجربہ ہمارے مشاہدے کے برعکس ہو۔ بات ہو رہی تھی ناغے کی۔ زمانۂ طالبعلمی میں نیا کیلینڈر اسی لیے تو اچھا لگتا تھاکہ اس میں سال بھر کی تعطیلات کی فہرست بھی ہوتی تھی اور اگر کوئی چھٹّی اتوار کو پڑ جاتی تو ناغہ کا سارامزہ کرکرا ہو جاتا۔ یہ چھٹیاں بہت پُرلطف ہوتیں۔ پھر یوں ہوا کہ اسکول کا زمانہ بھی رخصت ہوا۔ اسکول کو خیرباد کہہ کر ہم نے کالج کی راہ پکڑی تو آئے دن کے ”ہڑتالی ناغوں“ نے ناغے کی ساری خوشی خاک میں ملا دی اور ناغہ ہماری آنکھوں میں خار بن کر کھٹکنے لگا۔ ہر بات کی آخر ایک حد اور خصوصی ناغوں کی لذت ہی الگ ہوتی ہے۔ آج یادوں نے ذہن پر دستک دی تو جہاں زمانۂ طالبعلمی کے ناغوں نے اپنے حصار میں لیا وہاں انواع و اقسام کے ناغہ خوروں کا خیال بھی ہمیں ستانے لگا۔ ان میں سے بعض تفریحاً، چند مجبوراً، اکثر عادتاً اور کچھ تقلیداً ناغہ کرتے ہیں۔ آخری قسم کے ناغہ خور وہ ہیں جو اچھے بھلے جی رہے ہوتے ہیں، عادی ناغہ خوروں کو دیکھ کر اُنھیں بھی ناغہ کی ہڑک اُٹھتی ہے اور وہ ناغہ کا ذائقہ چکھنے کو بے چین ہوجاتے ہیں، لیکن بعض ایسے بھی ہیں جو دانائی کے تقاضوں کے پیشِ نظر ناغہ کرتے ہیں اوراپنے تو اپنے غیر بھی اُن کے ہنر کی داد دیتے نظر آتے ہیں۔ ان روایتی و مثالی ناغہ خوروں کے درمیان کئی ایک ایسے بھی ہوتے ہیں جو ناغہ کے تصور ہی سے خائف ہو جاتے ہیں۔ مضحکہ خیز المیہ یہ ہے کہ ہمارے معاشرے کا ایک طبقہ ایسا بھی ہے ناغہ جن کے لیے پیغامِ حیات لاتا ہے۔ ناغہ خوروں کی وجہ سے اُن کی چاندی جو ہو جاتی ہے۔ ظہیر کو جمعہ کو بخار چڑھا، ہفتہ ناغہ ہوا، اتوار کو دوبارہ اُسے بخار نے آ لیا، پیر کو ایک مرتبہ پھر ناغہ۔ ظہیر تو بوکھلا گیا۔ ڈاکٹر کے پاس گیا اور اُنھیں اپنا فسانۂ درد سنا کر پوچھا ؎ اے مسیحا یہ ماجرا کیا ہے؟ ڈاکٹر نے حسبِ پیشہ دو بول تسلی کے دیے، دو سو فیس کے لِیے اور دو ہزار کے ٹیسٹ ظہیر کی نذر کیے تو وہ تلملا گیا۔ اوائلِ بچپن ہی سے اُسے ٹیسٹ سے اللہ واسطے کا بیر تھا۔ اِدھر ڈاکٹر نے اُس کے ہاتھ میں ٹیسٹ کا پرچہ تھمایا، اُدھر یک بیک وہ اپنے بچپن میں پہنچ گیا جب عین ٹیسٹ والے روز بالکل اچانک اُس کے کسی بھی حصہ جسم میں درد کا ایسا شدید حملہ ہوتا کہ وہ بے حال ہو جاتا۔ درد چونکہ نظر بھی نہیں آتا، اسے وہی محسوس کرسکتا ہے جو اس میں مبتلا ہو۔ سو، ظہیر مزے سے ناغہ کر لیتا اور ایسا ہر اُس دن ہوتا جب ماہانہ ٹیسٹ ہوتا۔ باقی دن وہ چین کی بانسری بجاتا اور ماہانہ ٹیسٹ ختم ہوتے ہی پہلے کی طرح ہشاش بشاش ہو جاتا۔ گھر والے اِس صورت حال سے حیران و پریشان تھے، لیکن اللہ جانے ظہیر نے ڈاکٹر سے کیا ساز باز کر رکھی تھی کہ وہ بھی ظہیر کے ساتھ شریک ہوجاتے اور اب جو برسوں بعد ظہیرکو درحقیقت ناغہ کا بخارچڑھا تو وہ خود ڈاکٹر کی سازش کا شکار ہو گیا کہ ٹیسٹ کی نوعیت بے شک بدل گئی تھی لیکن اس کی یہ ہیَت خاصی ہیبت ناک تھی۔ یکایک ظہیر کو احساس ہوا کہ اسکول کے ٹیسٹ تو بہت بے ضرر اور تعلیمی سفر کا زادِ راہ ہوا کرتے تھے اور یہ ٹیسٹ جیب کٹنے کی علامت ہیں۔ اُس کی مہینہ بھر کی خون پسینے کی کمائی کا بڑا حصہ ناغہ کی اذیت کی نذرہو گیا تو زندگی میں پہلی بار ناغہ سخت برا لگا اور اُسے اپنا مصلحتاً کیا جانے والا ناغہ بلکہ بے دریغ ناغے یاد آگئے۔ شوکت کا شمار اُن لوگوں میں ہوتا ہے جنھیں تفریحاً ناغہ کی بہت سوجھتی ہے۔ مثلاً اگر کل میں دفتر سے ناغہ کر لوں تو مزہ ہی آجائے، کئی روز ہوئے گرلز کالج کا چکر نہیں لگایا، ایک دن کے ناغہ کے عوض دل لگی میں کیا برائی ہے؟ بہت ممکن ہے، ایک دن کی دل لگی شوکت کی شان و شوکت میں اضافے کا سبب بن کر دائمی خوشیوں کی نوید دے دے۔ شوکت نے اپنا سراپا آئینے میں دیکھ کرسوچا اور دفترسے ناغہ کر کے گرلز کالج کی راہ پکڑی۔ اب یہ شوکت کے نصیب کہ اُن کی شان تو کیا بڑھتی ہاں رہی سہی شوکت بھی خاک میں مل گئی۔اُس روز ناغہ کے طفیل شوکت کی وہ بھد اڑی کہ دفترسے مستقل ناغہ کی نوبت آگئی کہ جس لڑکی کو وہ شیشے میں اُتارنے کی ناکام کوشش کررہے تھے وہ کوئی اور نہیں اُن کے باس کی بیٹی تھی۔ ناغہ ہر ایک کو راس نہیں آتا۔ ہفتہ وار سرکاری تعطیل کے علاوہ بھی ہفتہ وار ناغہ کیا جا سکتا ہے۔ اس خیال کے ساتھ ہی ہمیں وہ ناغہ یاد آگیا جس کی اطلاع نے ایک پل میں ہمیں کئی کیفیتوں سے گزار دیا تھا۔ آج آپ بھی اس ناغہ کی روداد سے لطف اندوز ہوں۔ استاد کی زبان سے ادا ہونے والا ایک تاکیدی جملہ بھی شاگردوں کے لیے حکم کا درجہ رکھتا ہے، سو پروفیسر صاحب کا ہدایت نامہ ہم نے بھی بصد عجز و نیاز سُنا کہ ”منگل کے علاوہ کسی روز بھی آجانا کہ منگل کو میرا اور گوشت کا ناغہ ہوتا ہے۔“ منگل کے گوشت کا ناغہ تو بچپن سے سنتے چلے آ رہے ہیں لیکن پروفیسر صاحب کے منگل کے ناغہ کا ذکر سُن کر ہم چونکے بغیر نہ رہ سکے۔ ہمیں زمانۂ طالبعلمی یاد آگیا جب بغیر اطلاع ناغہ کرنے پر طالبعلموں کے خلاف تادیبی کارروائی کی جاتی تھی اور اطلاعی ناغہ کرنے والوں سے بھی باز پُرس ضرور کی جاتی تھی۔ دستاویزی ثبوت کافی نہ سمجھا جاتا تھا۔ اب جو پروفیسر صاحب نے اپنے ناغہ کا ذکر کیا تو خیال آیا کہ پروفیسر صاحب بلاجواز اتنے دھڑلّے سے ہفتہ وار ناغہ کی تہمت نہیں اٹھا سکتے۔ یقیناً منگل کو تنقید، تحقیق و تخلیق کے نت نئے در وا ہوتے ہوں گے کہ تینوں امور پروفیسر صاحب کی زندگی کا لازمی جزو ہیں۔ منگل شادمانی کو کہتے ہیں یہ بھی تو ہو سکتا ہے کہ منگل کو ناغہ کر کے پروفیسر صاحب فال نکالتے ہوں کہ امتحان کے لیے کون سی شبھ گھڑی ہو گی جب طالبعلم خلافِ توقع پرچہ دیکھ کر بھی اپنی تمام تر توجہ پرچے پر ہی مرکوز رکھیں گے اور کسی بھی اشتعال یا انتقام کی کیفیت میں مبتلا نہ ہوں گے۔ پروفیسر صاحب کے ناغہ کی گتھی تھی کہ سلجھ کر ہی نہیں دے رہی تھی، یکایک ہمیں اُن ناغہ خوروں کا خیال آگیا جو دانائی کے تقاضوں کے پیشِ نظر ناغہ کرتے ہیں۔ ساتھ ہی ایک دانا کا تجربہ بھی یاد آگیا کہ ”قدر کھو دیتا ہے ہر روز کا آنا جانا“ تب ہمیں ایک اور پروفیسر صاحب یاد آگئے جو پڑھاتے بیشک بہت اچھا تھے لیکن قدر کھو دینے کے خدشے کے تحت تین دن ہونے والی کلاس میں سے بھی ایک دن ناغہ ضرورکرتے اور شاگرد ایسے ناخلف اور ناقدرے کہ اُستاد کی دانائی کو سمجھنے کی کوشش کرنے کے بجائے اُن سے ایسے بدظن ہوئے کہ اُن کی قدر و منزلت تک دل سے نکال بیٹھے، لیکن جن پروفیسر صاحب نے اپنے ناغہ کا ذکر کیا تھا وہ تو تدریسی ذمہ داریاں نباہنے میں بے مثال ہیں۔ پروفیسر صاحب نے اپنے ناغہ کے ساتھ گوشت کے ناغہ کا ذکر کیوں کیا؟ ہماری سُوئی تو یہیں آکر اٹک گئی تھی۔ ”بذلہ سنج ایسی باتیں کیا ہی کرتے ہیں“ ہمارے دماغ نے ہمیں راہ دکھائی۔ پروفیسر صاحب کی حکمت کا راز جانتے جانتے ہم نے خود حکمت کے موتی چننے شروع کردیے مگر عقدہ تھا کہ حل ہو کے ہی نہیں دے رہا تھا کہ آخر منگل کو ہی ناغہ کیوں؟ جب کچھ لوگ اگر گوشت کے ناغہ کا غم منا رہے ہوتے ہیں تو بعض لوگ ناغہ کی مدت جلد ختم ہونے کی مسرت سے دوچار ہوتے ہیں۔ پروفیسر صاحب کا ناغہ گورکھ دھندا بن گیا، ایسا پیچیدہ معاملہ جس میں الجھ کر خیال کے نت نئے پھول تو کھل گئے مگر ناغہ کا سراغ پھر بھی نہ مل سکا۔ اگر آپ میں ہمت ہے تو سراغ لگا لیجیے! شاید یہ کام یابی آپ کے حصے میں آجائے اور ہم پر بھی پروفیسر صاحب کا منگل کا ناغہ اور وہ بھی گوشت کے ناغہ کے ساتھ مذکور ناغہ کا راز منکشف ہوجائے۔ ہاں ایک عہدے دارایسا بھی ہے جس کے ذمے ناغہ کرنے اور نہ کرنے والوں کی فہرست درج کرنا لکھا ہوتا ہے جسے اپنے ناغے سے زیادہ اوروں کے ناغے کا خیال ہی نہیں رہتا بلکہ وہ اُن کے ناغوں کا حساب اور ریکارڈ تک اپنے پاس رکھتا ہے۔ تمام ناغہ خوروں کے مزاج اور مسائل بھی سمجھتا ہے تو کیوں نہ ناغہ نویس سے ملا جائے جو عمرکے ہر حصے میں ناغہ کے مزے لوٹنے والوں کے تمام حربوں، حیلوں اور جواز سے واقف ہوگا۔ شاید ناغہ نویس کے توسط سے ہم مزید ناغہ خوروں سے ملاقات کر لیں۔ اُن ناغہ خوروں سے جو سرِدست ہماری دسترس سے دُور ہیں اور شاید اس طرح ہمارے علمِ ناغہ خوری میں قابلِ قدر اضافہ ہو جائے۔ لیکن یہ اضافہ طالبعلم بھی تو کر سکتے ہیں کہ ناغہ کی اصل عادت تو اسکول کے زمانے ہی سے پڑتی ہے نا؟ کیا خیال ہے؟,Entertainment
331,علی سردار جعفری:‌ انقلابی فکر کا پرچارک اور انسان دوست شاعر,https://urdu.arynews.tv/urdu-poet-ali-sardar-jaferi/,"ہندوستان میں اردو ادب، ترقی پسند تحریک کا عروج، پھر تقسیمِ ہند سے قبل انقلاب کی گونج میں جن اہلِ قلم نے شہرت اور نام و مقام پایا، علی سردار جعفری انہی میں سے ایک ہیں۔ علی سردار جعفری ترقی پسند تحریک کے پلیٹ فارم سے اپنے افکار و نظریات کی ترویج و تبلیغ تمام عمر کرتے رہے اور اپنی تخلیقات کے ذریعے عالمی امن، ہندوستان میں بھائی چارے اور عالمی سطح پر انسان دوستی کا پرچار کیا۔ وہ فرد کی آزادی اور ترقی و خوش حالی کے لیے نظمیں لکھتے رہے اور ہر خاص و عام نے ان کے کلام کو سراہا۔ آج علی سردار جعفری کا یومِ وفات ہے۔ یہ بھی پڑھیے:اختر الایمان جنھیں سردار جعفری کی انانیت نے پنپنے نہ دیا! انقلاب آفریں نغمات کے خالق علی سردار جعفری نے اپنے تخلیقی وفور اور قلم کے زور پر ملک گیر شہرت اور مقبولیت حاصل کی اور اس دور کے نئے قلم کاروں کو متاثر کیا۔ وہ شاعر، نقّاد اور ایسے مضمون نگار تھے جن کے قلم سے کئی توصیفی اور تنقیدی مضامین، افسانے اور ڈرامے ہی نہیں نکلے بلکہ انھوں نے اپنی یادداشتوں اور ادبی تذکروں پر مبنی تحریریں‌ بھی یادگار چھوڑی ہیں۔ بنیادی طور پر علی سردار جعفری نظم کے شاعر تھے لیکن انھوں نے غزلیں بھی کہی ہیں اور گیت نگاری بھی کی جن میں خاص طور پر ایک جذباتی رو پائی جاتی ہے۔ ان کے کلام ایک ایسا صوتی آہنگ ہے جو اپنی مثال آپ ہے۔ علی سردار جعفری درد مند اور انسان دوست مشہور تھے اور ان اہلِ قلم میں سے ایک تھے جنھوں نے قوم اور فرد کی آزادی اور ترقی کا خواب دیکھا اور عوام کے جذبات کی ترجمانی کی۔ علی سردار جعفری بلرام پور (ضلع گونڈہ، اودھ) میں 29 نومبر 1913ء کو پیدا ہوئے اور یکم اگست 2000ء کو ممبئی میں انتقال کیا۔ ممتاز شاعر علی سردار جعفری نے ایک انٹرویو میں اپنے حالاتِ زندگی، تعلیم و تربیت اور اپنے ادبی سفر کا احوال یوں بتایا تھا: میرا نام اس اعتبار سے غیر معمولی ہے کہ آج تک اس نام کا دوسرا آدمی نہیں ملا۔ ہاں سردار علی نام کسی قدر عام ہے۔ حافظ شیرازی کے ایک قصیدے میں علی سردار اس طرح استعمال ہوا ہے کہ میرے نام کا سجع بن جاتا ہے۔ انھوں‌ نے اپنی تعلیم اور مشاغل و معمولاتِ نوعمری سے متعلق بتایا، سب سے پہلے گھر پر بہار کے ایک مولوی صاحب نے اردو، فارسی اور قرآن کی تعلیم دی۔ وہ رات کو قصص الانبیاء سناتے تھے۔ اس کے بعد دینی تعلیم کے لیے سلطان المدارس لکھنؤ بھیج دیا گیا، وہاں جی نہیں لگا۔ ایک مولوی صاحب کے گھر قیام تھا۔ وہاں بھی جی نہیں لگا اور میں فرار ہو کر بلرام پور واپس چلا گیا۔ بلرام پور کے انگریزی اسکول لائل کالجیٹ ہائی اسکول میں داخلہ لیا۔ کھلی فضا تھی، اچھے استاد تھے، ہم عمر لڑکوں سے دوستیاں تھیں۔ صبح ناشتہ کر کے گھر سے اسکول جانا اور شام کو چار بجے پھر واپس آکر ناشتہ کرنا، اور میل ڈیڑھ میل دور ایک پریڈ گراؤنڈ میں پیدل جا کر دو گھنٹے کرکٹ، ہاکی کھیلنا روز کا معمول تھا۔ علی سردار جعفری کے مطابق، اسی زمانے میں انیسؔ کے زیرِ اثر شاعر شروع کی۔ 1933ء میں بیس سال کی عمر میں ہائی اسکول کی تعلیم مکمل کر کے علی گڑھ مسلم یونی ورسٹی میں داخلہ لیا۔ (ابتدائی تعلیم کے چند سال ضائع ہوگئے تھے) یہ ایک طوفانی زمانہ تھا جب تحریکِ آزادی اپنے شباپ پر تھی۔ اس عہد کے علی گڑھ نے اردو زبان کو اختر حسین رائے پوری، سبط حسن، منٹو، مجاز، جاں نثار اختر، جذبی، خواجہ احمد عباس، جلیل قدوائی، اختر انصاری، شکیل بدایونی، عصمت چغتائی اور 1940ء کے آس پاس اخترالایمان کا تحفہ دیا۔ وہاں خواجہ منظور حسین، ڈاکٹر عبدالعلیم، ڈاکٹر رشید جہاں، ڈاکٹر محمد اشرف وغیرہ سے تعارف ہوا اور جن کی صحبت اور فیض نے ذوقِ ادب اور آزادی کے جذبے کو جلا عطا کی۔ ایک ہڑتال میں حصہ لینے کی وجہ سے مسلم یونیورسٹی کو خیر باد کہنا پڑا اور دہلی جا کر اینگلو عربک کالج میں داخلہ لیا۔ یہ وہ تاریخی کالج تھا جو دہلی کالج کے نام سے ایک بڑا تعلیمی کردار ادا کرچکا تھا۔ وہاں داخلہ دلوانے میں جلیل قدوائی اور اختر انصاری نے مدد کی۔ اس واقعہ کے پچاس سال بعد 1986ء میں علی گڑھ مسلم یونیورسٹی نے ڈی لٹ (D.Litt.) کی اعزازی ڈگری سے عزت افزائی کی۔ یہ میرے لیے اس اعتبار سے بہت بڑا اعزاز تھا کہ مجھ سے پہلے اعزازی ڈگری شعراء کی فہرست میں علامہ اقبال، مسز سروجنی نائیڈو اور حضرت جگر مراد آبادی کو عطا کی گئی تھی۔ وقت گزرا تو جہاں انھوں نے اپنی شاعری کے ذریعے مقام بنایا اور ترقی پسند دانش ور اور مصنّف کے طور پر مشہور ہوئے، وہیں آزادی کے لیے ان کی سیاسی جدوجہد کا زمانہ بھی یہی تھا اور علی سردار جعفری کمیونسٹ پارٹی آف انڈیا کے متحرک اور فعال رکن بھی بن چکے تھے۔ وہ لکھتے ہیں، جواہر لال نہرو سے اسی زمانے میں ملاقات ہوئی اور ملاقات کا یہ شرف آخر دن تک قائم رہا۔ ان کے انتقال سے دو ماہ قبل تین مورتی ہاؤس میں اندرا گاندھی نے ایک چھوٹا سا مشاعرہ پنڈت جی کی تفریح طبع کے لیے کیا تھا، جس میں فراقؔ، سکندر علی وجدؔ اور مخدوم محی الدّین بھی شامل تھے۔ میں نے اپنی نظم “میرا سفر” فرمائش پر سنائی تھی۔ علی سردار جعفری کا تعلمی سفر درجہ بہ درجہ جاری تھا اور اسی دوران وہ شاعری اور کمیونسٹ پارٹی کے بینر تلے اپنی سیاسی اور سماجی سرگرمیوں میں بھی مگن تھے، وہ اس بارے میں وہ لکھتے ہیں، دہلی سے بی۔ اے کرنے کے بعد میں لکھنؤ آ گیا۔ پہلے مجازؔ کے ساتھ قانون کی تعلیم کے لیے ایل۔ ایل۔ بی میں داخلہ لیا۔ ایک سال بعد اس کو چھوڑ کر انگریزی ادب کی تعلیم کے لیے ایم۔ اے میں داخلہ لیا۔ لیکن آخری سال کے امتحان سے پہلے جنگ کی مخالفت اور انقلابی شاعری کے جرم میں گرفتار کر لیا گیا اور لکھنؤ ڈسٹرکٹ جیل اور بنارس سنٹرل جیل میں تقریباً آٹھ ماہ قید رہا اور پھر بلرام پور اپنے وطن میں نظر بند کر دیا گیا۔ یہ نظر بندی دسمبر 1941ء میں ختم ہوئی۔ لکھنؤ میں سجاد ظہیر، ڈاکٹر احمد وغیرہ کی صحبت رہی۔ وہیں پہلی بار ڈاکٹر ملک راج آنند سے ملاقات ہوئی۔ 1938ء میں کلکتہ میں ترقی پسند مصنفین کی دوسری کانفرنس منعقد ہوئی۔ اس موقع پر شانتی نکیتن جا کر ٹیگور سے ملاقات کرنے کا شرف حاصل ہوا۔ وہیں بلراج ساہنی سے ملاقات ہوئی جو ہندی پڑھاتے تھے۔ 1943ء میں بمبئی آنا ہوا۔ سجاد ظہیر کے ساتھ کمیونسٹ پارٹی کے ہفتہ وار اخبار ’قومی جنگ‘ میں صحافتی فرائض انجام دیتا رہا۔ اس محفل میں بعد کو سبط حسن، مجازؔ، کیفیؔ، محمد مہدیؔ وغیرہ شامل ہوئے۔ آہستہ آہستہ بمبئی اردو ادب کا مرکز بن گیا۔ 1949ء کے بعد بمبئی میں جوشؔ، ساغر نظامی، کرشن چندر، راجندر سنگھ بیدی، عصمت چغتائی، میرا جی، اخترالایمان، سجاد ظہیر، ساحرؔ، کیفیؔ، مجروحؔ، حمید اختر اور بہت سارے سربرآوردہ ادیب جمع ہوگئے۔ اس زمانے کی انجمن ترقی پسند مصنفین کے ادبی اجلاس نے پوری اردو دنیا میں ایک دھوم مچا رکھی تھی۔ باہر سے آنے والے ادیب ان اجلاسوں میں بڑی مسرت سے شریک ہوتے تھے۔ 1949ء میں جو ہندوستانی سیاست کا ہیجانی دور تھا اور کمیونسٹ پارٹی کی انتہا پسندی اپنے شباب پر تھی، حکومت ہند کی طرف سے پارٹی پر پابندی عاید کر دی گئی۔ پورے ملک میں بڑے پیمانے پر گرفتاریاں شروع ہوئیں۔ میں بمبئی میں دو بار گرفتار کیا گیا۔ پہلی بار پندرہ دن کے لیے۔ دوسری بار ڈیڑھ سال کے لیے۔ یہ زمانہ بمبئی کے آرتھر روڈ جیل اور ناسک کی سنٹرل جیل میں گزرا۔ 1950ء میں یکایک رہا کر دیا گیا۔ وہ عید کی شام تھی۔ دوسرے دن صبح ہی صبح بمبئی آ کر گھر کا دروازہ کھٹکھٹایا۔ وہ عید کا دن تھا۔ ان کے تحریر کردہ ڈرامے اور افسانے بھی مختلف ادبی پرچوں کی زینت بنتے تھے جب کہ ممبئ سے چھپنے والا سہ ماہی ""نیا ادب” ان کے زیرِ ادارت شایع ہوتا تھا۔ علی سردار جعفری ایک بہترین مترجم بھی تھے اور شیکسپئر کی چند تحریروں کے علاوہ دوسرے قلم کاروں کی تخلیقات کے تراجم بھی کیے۔ علی سردار جعفری کی ادبی تخلیقات پر مشتمل کتابوں‌ میں ان کی نظموں کے مجموعہ پرواز (1943)، نئی دنیا کو سلام (طویل تمثیلی نظم، 1948)، امن کا ستارہ (دو طویل نظمیں 1950ء)، ایک مجموعہ پتھر کی دیوار (1953ء) اور لہو پکارتا ہے (1968ء) میں شایع ہوئے جب کہ افسانوں کی کتاب منزل (1938ء)، ڈراموں کا مجموعہ یہ خون کس کا ہے (1943ء) شایع ہوئی۔ اس کے علاوہ کتاب بعنوان لکھنؤ کی پانچ راتیں (1965ء)، اقبال شناسی (1969ء) میں منظر عام پر آئی۔ انھوں نے فلمی گیت بھی لکھے اور فلم کی دنیا میں بطور مصنّف بھی جگہ بنائی۔ بھارت میں علی سردار جعفری کی ادبی خدمات کو سراہتے ہوئے پدم شری ایوارڈ جب کہ حکومت پاکستان کی جانب سے 1978ء میں اقبال میڈل (تمغائے امتیاز) دیا گیا تھا۔ اس کے علاوہ علی سردار جعفری کو خصوصی تمغائے ماسکو (ستّر سالہ جشنِ پیدائش پر) 1984ء میں عطا کیا گیا تھا۔ 1997ء میں بھارت نے انھیں گیان پیٹھ ایوارڈ بھی دیا تھا۔",Entertainment
332,قرۃ العین حیدر اور حجرِ اسود,https://urdu.arynews.tv/fiction-urdu-writer-aini-apa/,قرۃُ العین حیدر نے بچیوں کے رسالے ”بنات“ سے لکھنا شروع کیا، ان کی پہلی کہانی ”چاکلیٹ کا قلعہ“ بنات میں شایع ہوئی تھی۔ قرۃُ العین حیدر اپنی کزن ڈاکٹر نور افشاں کے ساتھ ماری پور میں رہتی تھیں، جو ان دنوں پاکستان ایئر فورس میں اسکوارڈن لیڈر تھیں۔ میری ان سے پہلی اور آخری ملاقات ڈاکٹر نور افشاں کے گھر پر ہوئی۔ آخری ملاقات ڈاکٹر نور افشاں کے بنگلے واقع بلاک بی نارتھ ناظم آباد میں ہوئی، کوئی سات، آٹھ سال پہلے جب وہ ہندوستان سے آئی تھیں، تو انہوں نے ڈاکٹر جمیل جالبی، مشفق خواجہ اور مجھ سے ملنے کی خواہش ظاہر کی۔ میں نے بڑے عرصے بعد ان کو دیکھا تھا، وہ ضعیف ہو چکی تھیں، مجھ کو دیکھ کر بڑا افسوس ہوا کہ وہ دائیں ہاتھ سے مفلوج ہوگئی ہیں، جس ہاتھ نے ان کا عمر بھر ساتھ دیا، اس ہی ہاتھ سے انہوں نے اپنے ضخیم  ناول ”آگ کا دریا“ اور “سفینۂ غم دل“ اور بے شمار کہانیاں تحریر کیں۔ مجھے اس کا علم اس وقت ہوا، جب میں نے انہیں ایک قلم پیش کرتے ہوئے کہا ”عینی بہن! ہمارے اور آپ کے خاندانی تعلقات 100 سال کے قریب ہوگئے ہیں، اس موقع پر میں ایک قلم آپ کو پیش کرنا چاہتا ہوں، جو ان تعلقات کی نشانی ہے۔“ انہوں نے بڑی خوشی سے قلم قبول کیا، اور خاص طور سے ہندوستان میں شروع ہونے والی تحریکِ نسواں میں ”عصمت“ اور ”تہذیبِ نسواں“ کا ذکر کیا، کہنے لگیں کہ پروفیسر وقار عظیم نے مردانہ ادب اور نسوانی ادب اس طرح بانٹ دیا ہے، جیسے ٹرین میں مردانہ ڈبے اور زنانہ ڈبے ہوتے ہیں۔ باتوں باتوں میں انہوں نے بتایا کہ جب وہ عمرہ کرنے گئی تھیں، تو انہوں نے خانۂ کعبہ کے کئی چکر لگائے، لیکن ’حجرِ اسود‘ تک رسائی نہ ہو سکی کہ اسے چوم سکیں، انہیں اپنی آرزو پوری ہوتی نظر نہیں آرہی تھی کہ یک لخت انہیں ایک کالی لمبی چوڑی عورت نے پورا اٹھا کر حجرِ اسود کے قریب کر دیا کہ وہ اسے چوم سکیں اور اس طرح ان کی یہ دیرینہ خواہش پوری ہوگئی۔ ڈاکٹر نور افشاں کے مطابق قرۃُ العین حیدر کی تحریریں بکھری رہتی تھیں۔ کبھی وہ بیٹھے بیٹھے ریپر پر، کسی بچّے کی کاپی پر، لفافے کے پیچھے  کہیں بھی، کسی وقت بھی لکھنا شروع کر دیتی تھیں اور تیزی سے لکھتی تھیں۔ پھر انہیں یک جا کر کے ایک ترتیب اور تسلسل سے ’فیئر‘ کر لیتی تھیں۔ ان کے انتقال پر ان کے چچا زاد بھائی اور الہ آباد ہائی کورٹ کے جسٹس زوار حسین کی نواسی نے قرۃُ العین کی ساری چیزیں سمیٹ کر ’جامعہ ملیہ‘ میں ان کے نام سے میوزیم میں رکھوا دیں۔ (مصنّف حاذق الخیری، ماخذ خود نوشت ’جاگتے لمحے‘),Entertainment
333,قیل و قال کی مجالس,https://urdu.arynews.tv/ali-abbas-jalalpuri-khat/,علی عباس جلال پوری اردو کے ممتاز ادیب، مفکر اور دانش وَر تھے۔ فلسفہ ان کا بنیادی وظیفہ تھا اور اس کے ذریعے وہ فطرت اور اس کے دامن میں بسے ہر ذی روح اور اشیاء کے وجود اور رمز کو کھولنے کی کوشش کرتے رہے ان کا ذہن نئے نئے سوالات کو جنم دیتا اور وہ اس کا جواب اپنی عقل اور علم کے مطابق تلاش کرتے۔ علی عباس جلال پوری کے افکار اور ان کی تصانیف پر تنازع بھی رہا۔ فلسفے میں ایم اے کی ڈگری پنجاب یونیورسٹی سے لینے والے علی عباس جلال پوری نے اردو اور فارسی میں بھی ایم اے کی سند افتخار حاصل کی تھی اور تدریس سے وابستہ رہے۔علی عباس جلال پوری کی مشہور کتابوں میں ’روح عصر‘ روایات فلسفہ، تمام فکری، مغالطے، کائنات اور انسان، روایات تمدن قدیم، جینیاتی مطالعے کے علاوہ مقالاتِ جلال پوری اور خرد نامۂ جلال پوری شامل ہیں۔ 7 دسمبر 1997ء کو علی عباس جلال پوری وفات پا گئے تھے۔ سید علی عباس جلال پوری سے ممتاز انشائیہ نگار، ادیب اور شاعر ڈاکٹر وزیر آغا کا رابطہ و تعلق زندگی بھر قائم رہا۔ ان کے مابین علمی و ادبی موضوعات پر گفتگو ہوتی رہتی تھی اور اکثر خطوط کا تبادلہ بھی کرتے تھے۔ ایسا ہی ایک خط ہم یہاں‌ نقل کررہے ہیں۔ ملاحظہ کیجیے۔ سید علی عباس جلال پوری کا خط بنام ڈاکٹر وزیر آغا آپ کا خط ملا۔ میں سکون و فراغت کی تلاش میں گاؤں جا رہا ہوں، اب لاہور میں میرے لئے کشش کا کوئی سامان نہیں رہا، ذہنی فکری لحاظ سے یہ شہر بانجھ ہو چکا ہے، قیل و قال کی مجالس تو بہت ہیں لیکن صاحب بصیرت اور اربابِ فکر کا فقدان محسوس ہوتا ہے۔ مشاعروں اور کم سواد عطائیوں نے قیامت برپا کر رکھی ہے، ایک دوسرے کی تعریفیں کر کے اپنا اپنا ’امیج‘ بنانے کی فکر میں ہیں اور تھوڑی بہت Recognition کم نظروں سے مل جاتی ہے تو اس ’امیج‘ کو ریڈیو، ٹیلی ویژن پر بیچنا شروع کر دیتے ہیں۔ مطالعے اور تفکر سے عاری محض ہیں اور ہر شخص کو اپنی ہی سطح پر کھینچ لانا چاہتے ہیں۔ یہ معلوم کرکے خوشی ہوئی کہ آپ نے اقبالؒ کی کتاب لکھی ہے۔ اس کا موضوع تو بتایا ہی نہیں۔ مجھے بھی کہلوایا گیا تھا کہ اقبالؒ پر کوئی کتاب لکھوں لیکن میں نے انکار کردیا۔ اقبالؒ کی فکر کے بارے میں جو کچھ مجھے کہنا تھا وہ میں نے اقبالؒ کے علم الکلام میں کہہ دیا ہے۔ رہی اس کی شاعرانہ عظمت تو اس کے بارے میں بہت کچھ لکھا جا سکتا ہے لیکن مجھے فرصت نہیں ہے۔ اب پنجابی کتاب کا موضوع ’پنجابی کے صوفی شاعر اور وحدت الوجود‘ چنا گیا ہے۔ دو ایک ماہ میں چھپ گئی تو آپ کو بھیجوں گا۔ اس میں میں نے اپنی ماں بولی کا قرض اتارنے کی کوشش کی ہے۔ ’اردو زبان‘ کے تازہ شمارے میں محمد احسن فاروقی کا مضمون ’ادب اور تحریک‘ نظر سے گزرا۔ اس میں فرماتے ہیں کہ ’’بقراط کا یہ خیال تھا کہ کائنات تمام حرکت میں ہے‘‘ ان صاحب کو معلوم نہیں کہ بقراط طبیب تھا فلسفی نہیں (اصل میں ہیپاکریٹس)۔ اسے طب یونان کا باوا آدم مانا گیا ہے۔ فلاسفہ میں اس کا شمار نہیں ہوتا۔ یہ خیال کہ تمام کائنات حرکت میں ہے، ہیرا کلیٹس کا ہے۔ میں شاید چھ ماہ (یا برس بھر) یہاں قیام کروں۔ میرے چھوٹے بیٹے نے بی اے فائنل کا امتحان دینا ہے اور وہ سیاسی آشوب کی وجہ سے التوا میں پڑ گیا ہے۔ اس کی فراغت تک گاؤں نہیں جا سکوں گا۔ جب آپ یہاں تشریف لائیں گے تو ملاقات کی کوئی سبیل پیدا ہو جائے گی۔ (نوٹ: یہ خط غالباً مئی 1977ء میں لکھا گیا تھا),Entertainment
334,بھیا احسان الحق!,https://urdu.arynews.tv/delhi-writers-urdu-manzil/,علم و فنون کی دنیا کے کئی نام ایسے ہیں جنھیں آج کوئی نہیں جانتا اور اردو زبان و ادب کے متوالوں کی فہرست میں‌ کئی ایسے لوگ شامل ہیں جن کا ذکر بھی اب نہیں کیا جاتا، لیکن کبھی یہ لوگ علمی مجالس اور ادبی بیٹھکوں کی رونق بڑھاتے تھے۔ یہ معروف افسانہ نگار، شاعر اور فلم ساز خلیق ابراہیم خلیق کے قلم سے ایسی ہی ایک شخصیت کا تذکرہ ہے۔ خلیق ابراہیم خلیق نے اپنے دورۂ بھارت( دہلی) کی یادوں میں بھیّا احسان الحق کا ذکر کیا ہے۔ ملاحظہ کیجیے: بھیّا احسان الحق سے، جن کے ہاں میں بستی نظام الدّین (دہلی) میں مقیم تھا، میرے بزرگوں کے پرانے مراسم تھے۔ ان کا لقب فقیر عشقی نظامی تھا اور عرفِ عام میں انھیں‌ بھیا جی کہتے تھے۔ ایک زمانے میں شعر بھی کہتے تھے اور فلسفی تخلص کرتے تھے۔ وہ میرٹھ کے مشہور بھیا خاندان سے تعلق رکھتے تھے جس کے تمول اور امارت کا بہت شہرہ تھا۔ اپنے والد کی زندگی میں بھیا احسان الحق میرٹھ میں رہتے تھے، مگر 1918ء میں ان کے انتقال کے بعد جائیداد اور بعض دوسرے امور کی دیکھ بھال کے سلسلے میں انھیں دہلی میں مستقل سکونت اختیار کرنا پڑی۔ میرٹھ سے دہلی آکر وہ اس مکان میں قیام پذیر ہوئے جو جامع مسجد کے سامنے اردو بازار میں سنگم تھیٹر سے متصل تھا اور انھیں اپنے والد کے ترکے میں ملا تھا۔ اس مکان کو بھیا احسان الحق نے ”اردو منزل“ کا نام دیا اور اس کا ایک حصہ دس پندرہ سال تک خواجہ حسن نظامی کے لیے وقف رہا۔ خواجہ صاحب بستی نظام الدین میں اپنے گھر سے روزانہ صبح یہاں آجاتے، دن بھر اپنا دفتر جماتے اور کام کرتے اور رات کو اپنے گھر واپس جاتے۔ ان سے ملنے جلنے والے بھی یہیں آتے۔ اردو منزل میں اکثر و بیش تر علمی و ادبی صحبتیں جمتیں اور نشستیں برپا ہوتیں جن کے باعث اسے دہلی کے ایک اہم ثقافتی مرکز کی حیثیت حاصل ہوگئی تھی۔ سردار دیوان سنگھ مفتون نے 1960 میں بھیا احسان الحق کی وفات کے بعد اپنے تعزیتی مضمون میں اس زمانے کا ذکر کرتے ہوئے لکھا ہے کہ دوپہر کے کھانے، شام کی چائے اور رات کے کھانے پر دس پندرہ افراد کا ہونا روز کا معمول تھا اور سارے اخراجات بھیا احسان الحق اٹھاتے تھے۔ خواجہ حسن نظامی سے بھیا احسان الحق کی پہلی ملاقات اس زمانے میں ہوئی تھی جب وہ کالج کے طالب علم تھے۔ یہ ملاقات تاحیات رفاقت کی بنیاد بن گئی اور بہت جلد خواجہ صاحب کے مقربین خاص میں ملا واحدی کے ساتھ بھیا احسان الحق سرفہرست ہوگئے۔ بھیا احسان الحق کو شروع ہی سے تصوف، ادب اور صحافت سے بہت دل چسپی تھی۔ وہ وحدتُ الوجود کے قائل اور قول و فعل میں صوفیائے کرام کی انسان دوست تعلیمات پر پوری طرح عمل پیرا تھے۔ شعر و ادب کا اچھا ذوق رکھتے تھے اور صحافت کے ذریعے قوم کے سماجی شعور کو نکھارنے اور سنوارنے کے خواہش مند تھے۔ خواجہ حسن نظامی کی شخصیت سے متاثر تھے اور ان کے طرزِ تحریر کو پسند کرتے تھے۔ چنانچہ 1913میں انھوں نے خواجہ غلام الثقلین کی معیت میں ہفت روزہ ”توحید“ نکالا تو اس کی ادارت کے لیے خواجہ حسن نظامی کو میرٹھ بلایا۔ مسجد مچھلی بازار کانپور کی تحریک کے سلسلے میں جو اثر انگیز مضامین اس پرچے میں شائع ہوئے ان کی بنا پر حکومت نے اسے بند کردیا جب تک یہ پرچہ نکلتا رہا، خواجہ حسن نظامی میرٹھ میں بھیا احسان الحق کے مہمان رہے۔ (معروف افسانہ نگار، شاعر اور فلم ساز خلیق ابراہیم خلیق کی یادوں سے ایک پارہ),Entertainment
335,جامِ جہاں نما اور آئینۂ سکندری,https://urdu.arynews.tv/ruler-of-persia-urdu-adab/,اگر تاریخِ عالم میں سکندر کا نام ایک غیرمعمولی شخصیت، باتدبیر حکم راں اور بہترین فوجی کمانڈر کے طور پر محفوظ ہے تو فارس کے بادشاہ دارا کا تذکرہ بھی بہادر فوجی اور باصلاحیت حکم راں کی حیثیت سے بہت اہمیت رکھا ہے جس نے سکندرِ اعظم کی فتوحات کا راستہ روکا تھا۔ نوجوان سکندرِ اعظم نے وسیع میدانوں میں بڑے بڑے سورماؤں‌ کو شکست دے کر دنیا پر راج کیا لیکن دارا سوّم بھی 30 لاکھ مربع کلومیٹر پر محیط وسیع سلطنت رکھتا تھا۔ دارا کی سلطنت کی وسعت اس زمانے کے فن پاروں سے بھی عیاں ہے جن میں اس کے مختلف حصّوں کا امتزاج نظر آتا ہے۔ بحیثیت جنگجو اور حکم راں، مغرب کے نزدیک دارا نے ہمیشہ سخت رویہ اپنایا اور وہ اپنے ایک عزیز کے ہاتھوں مارا گیا۔ 330 قبلِ مسیح میں دارا کی موت کے بعد سلطنتِ فارس کا خاتمہ ہوا اور دنیا کی تاریخ میں سکندرِ اعظم کی عالی شان سلطنت وجود میں آئی۔ ان حکم رانوں اور فوجی کمانڈروں کا ذکر تاریخ کے اوراق تک محدود نہیں بلکہ دنیا کی مختلف زبانوں کا ادب بھی ان کے نام اور کارناموں سے بھرا پڑا ہے۔ یہ نام دلیری، شجاعت، خوش نصیبی کا استعارہ بھی بنے اور ان سے جڑے واقعات نے شاعری میں صنعتِ تلمیح کی صورت میں جگہ پائی۔ اس میں جامِ جہاں نما اور آئینۂ سکندری پر کئی نثر پارے اور اشعار پڑھنے کو ملتے ہیں۔ یہ دونوں عجیب و غریب یا اس زمانے کے اعتبار سے کرشماتی چیزیں ہیں جس میں کچھ حقیقت ہے یا نہیں، یہ جاننے کے لیے تاریخی کتب کھنگالی جاسکتی ہیں۔ لیکن اہلِ فن و قلم ان کا تذکرہ کچھ اس طرح کرتے ہیں: سکندر اور ایران کے بادشاہ دارا کے درمیان کئی جنگیں ہوئیں لیکن سکندر دارا کی تدبیروں کی وجہ سے شکست کھا جاتا تھا۔ دارا جامِ جہاں نما کی مدد سے سکندر کی تمام نقل و حرکت اور تیاریوں سے آگاہ ہو جاتا اور سکندر کی تمام تیاریاں دھری کی دھری رہ جاتیں۔ آخر کار اس نے حکومت کے مدبروں اور سائنس دانوں کی مدد سے شہر اسکندریہ کے ساحل پرایک آئینہ بنانے میں کام یابی حاصل کر لی، جس سے وہ دشمن کی نقل و حرکت اور سربستہ رازوں سے آگاہی حاصل کرسکے۔ یہ آئینہ سکندر نےایک اونچے مینار پر نصب کرایا تھا، اس آئینے کی مدد سے دشمن کی نقل و حرکت کا اندازہ سو میل کی مسافت سے ہوجاتا تھا۔ اس تلمیح کا استعمال ان اشعار میں دیکھیے۔ سکندر کیوں نہ جاوے بحرِ حیرت میں کہ مشتاقاںتمہارے مکھ اگے درپن کوں درپن کر نہیں گنتےشاعر: ولی دکنی خاکِ آئینہ سے ہے نامِ سکندر روشنروشنی دیکھتا گر دل کی صفائی کرتاشاعر: ذوق آئینۂ سکندری اردو ادب کا خاص موضوع رہا ہے اور عوام میں اس کی شہرت کو دیکھتے ہوئے برطانوی دور میں اسی نام سے ایک ہفت روزہ بھی جاری کیا گیا تھا۔ یہ فارسی زبان میں نکلنے والا ہفت روزہ اخبار تھا۔ اسے مولوی سراج الدّین نے آئینۂ سکندر کے نام سے فروری 1831ء میں کولکتہ سے جاری کیا۔ یہ ہفت روزہ 14 صفحات پر مشتمل تھا اور ہر دو شنبہ کو نکلتا تھا۔ مشہور ہے کہ اس اخبار کو عظیم شاعر مرزا اسد اللہ خان غالب کا تعاون حاصل تھا۔ ان کا فارسی کلام بھی آئینۂ سکندر میں شائع ہوتا تھا۔ اس ہفت روزہ کی خاص بات یہ تھی کہ ہر خبر کی سرخی کے نیچے ایک شعر بھی لکھا جاتا تھا۔ اسی طرح جامِ جہاں نما، برصغیر پاک و ہند میں پہلا اردو اخبار مشہور ہے جو 1822ء میں کلکتے سے ہری ہردت نے جاری کیا تھا۔ لیکن چند ہفتوں کے بعد اسے فارسی زبان میں شائع کرنا شروع کردیا گیا تھا۔,Entertainment
336,ادب اور عشق,https://urdu.arynews.tv/intezar-hussein-fiction-writer-article/,ایک بادشاہ نے ایک ملکہ کے حسن و جمال کا شہرہ سنا اور اس پر عاشق ہو گیا۔ پھر وہ تخت و تاج چھوڑ کر اس اجنبی ملک کی طرف اس ملکہ کا دیدار کرنے چلا۔ مگر اس بادشاہ سے زیادہ کمال شہزادہ جانِ عالم نے دکھایا جو ایک توتے کی باتوں میں آکر انجمن آرا کا نادیدہ عاشق ہو گیا اور دربدر خاک بسر پھرا۔ مگر ایک شہزادہ وہ بھی تو تھا جس نے خواب میں ایک صورت دیکھی تھی اور صبح ہونے پر اس نے باپ سے کہا کہ ایسا اس کا ناک نقشہ ہے اور ایسی اس کی چھب ہے، شادی کروں گا تو اسی سے کروں گا، نہیں تو ڈوب مروں گا۔ اور ایک وہ شہزادہ تھا جس نے جوتی دیکھی اور کہا کہ جوتی ایسی ہے تو جوتی والی کیسی ہوگی اور جوتی والی پر مر مٹا۔ شہزادوں پر منحصر نہیں۔ اُن دنوں سب عشق کرتے تھے اور اسی طور کرتے تھے۔ کوئی نوجوان لکڑہارا درخت کاٹتے کاٹتے کوئی شیریں آواز سنتا وہ آواز اسے لے اڑتی۔ آواز ایسی ہے تو آواز والی کیسی ہوگی۔ پھر جب وہ درخت آہستہ آہستہ کاٹ چکتا تو کوئی پری چہرہ برآمد ہوتی اور وہ اس پر مہربان ہو جاتی۔ مہربان کا لفظ میں نے جان کر استعمال کیا ہے۔ عورت مہربان ہی ہو سکتی ہے، عشق نہیں کر سکتی، عشق مردوں کا پیشہ رہا ہے۔ عورت اس پیشے میں شریک ہو جائے تو یہ اس کی عنایت ہے، نہ ہو تو اس کی شکایت نہ کرنا چاہیے اور جب دونوں ہی گریجویٹ ہوں تو پھر تو شکایت بالکل زیب نہیں دیتی۔ خیر تو ذکر یہ تھا کہ عشق ان دنوں سچ مچ اندھا تھا۔ دیدار شربتِ وصل کا مرتبہ رکھتا تھا۔ مگر دیدار ہوتا کہاں تھا۔ محبوب کی خوشبو چہار سو پھیلی ہوتی تھی مگر اس کا جلوہ نہیں ہوتا تھا۔ مگر یہ بات شاید شاعرانہ ہو گئی۔ نثر میں بات یوں ہے کہ ان دنوں مرد اندھا تھا اور عورت تاریک براعظم تھی۔ تاریک براعظم مرد کو پکارتا بھی تھا، ڈراتا بھی تھا۔ اس بلاوے اور ڈراوے سے مہموں اور معرکوں اور واردات نے جنم لیا اور اندھا عشق عہد کی بینائی بن گیا اور اس کی روشنی میں لوگ چلتے تھے اور اپنے کام کرتے تھے۔ اس روشنی میں خودکشیاں ہوئیں، سفر کئے گئے، لڑائیاں لڑی گئیں۔ کبھی ہار کبھی جیت۔ یہ وہ زمانہ تھا جب جذبے پر آدمی کا ایمان قائم تھا۔ اپنے جذبے کے واسطے سے بروئے کار ہونے میں اسے کسی صورت عار نہ تھی۔ سری کرشن جی حکیم عصر بھی تھے اور عاشق پیشہ بھی تھے۔ جذبے پر ایمان ہی ایکلیز کو کھینچ کر لڑائی کے محاذ پر لے گیا اور جذبے پر ایمان ہی نے اسے اس معرکے سے بیزار کیا۔ وہ روٹھ گیا۔ اس نے ہتھیار کھول کر رکھ دیے اور کہا کہ بھاڑ میں جائے یونان کی غربت۔ میری محبوبہ کو ایگمنان لے گیا ہے۔ اب میں نہیں لڑوں گا۔ جنگیں طرزِ احساس کو بناتی اور بگاڑتی ہیں۔ جیسا معرکہ پڑتا ہے ویسا ہی ذہن پیدا ہوتا ہے۔ لڑائی کے محاصرے کی داستان نے ہومر کو پیدا کیا۔ جذبے کے معنی ہونے پر ہومر کا ایمان تھا۔ اس حد تک ایمان کہ اس کے لئے اس واسطے سے پڑنے والا معرکہ ایسی جامعیت رکھتا ہے کہ اسے بیان کر کے شاعر اپنے عہد کے جذبات، احساسات اور عقائد و افکار کی تفسیر کر سکتا ہے۔ مگر دوسری جنگِ عظیم نے کامیو کو پیدا کیا۔ اس نے ایک تو OUTSIDER لکھا، اوپر سے یہ کہا کہ ہر ادیب اپنے عہد کے جذبات کو ایک شکل عطا کرنے کی کوشش کرتا ہے۔ کل کا جذبہ محبت کا تھا۔ آج اتحاد اور آزادی کے جذبات نے دنیا میں ہنگامہ پیدا کر رکھا ہے۔ کل تک یہ ہوتا تھا کہ محبت کے پیچھے آدمی خودکشی کر لیتا تھا، آج اجتماعی جذبات عالمگیر تباہی کا سامان پیدا کرتے ہیں۔ کامیو صاحب محبت کو آج کا جذبہ نہیں مانتے مگر آدمی بامروت ہیں۔ انہوں نے ہمیں تمہیں یہ اجازت دی ہے کہ ضروری کاموں سے وقت اگر بچے تو وقتاً فوقتاً عشق کر لینے میں کوئی مضائقہ نہیں۔ ویسے اگر ضروری کاموں سے وقت بچنے ہی کا معاملہ ہے تو بہتر ہے کہ عشق طالب علمی کے زمانے میں کر لیا جائے۔ اس وقت آدمی کو ضروری کام نہیں ہوتے۔ بات یہ ہے کہ اگر اسمگلنگ یا چور بازاری یا اس قسم کی اور کوئی حرکت کرکے ہم نے جذباتی خودکشی نہیں کر لی ہے، تو یہ لہو کی بوند جو ہمارے اندر ہے کسی نہ کسی وقت ضرور ہنگامہ آرا ہو گی۔ طالب علمی ہی کے زمانے میں وہ ہنگامہ آرا ہو جائے تو اچھا ہے۔ زیادہ سے زیادہ ایک سال امتحان نہیں دیں گے۔ پرانی دنیا میں عشق جز وقتی مشغلہ نہیں تھا۔ اس کی حیثیت ضمنی اور غیرضروری کام کی نہیں تھی۔ عشق کے آغاز کے ساتھ سارے ضروری کام معطل ہو جاتے تھے اور آدمی کی پوری ذات اس کی لپیٹ میں آ جاتی تھی۔ یہ صنعتی عہد کا کارنامہ ہے کہ عشق کو ذات کی واردات اور زندگی کا نمائندہ جذبہ ماننے سے انکار کیا گیا اور یورپ کا معاملہ یہ ہے کہ صنعتی عہد کے ساتھ وہاں سے انسانی حوالے غائب ہوتے چلے جا رہے ہیں۔ یورپ نے بیسویں صدی میں دو بڑی جنگیں لڑیں اور دونوں بغیر کسی انسانی حوالے کے۔ بیسویں صدی کا یورپ کسی ہیلن کی خاطر جنگ کرنے کا جگر پیدا نہ کر سکا۔ لہو کی بوند ہنگامہ آرا تو ہوئی مگر کسی جیتی جاگتی ہستی کے حوالے سے نہیں، کسی کھرے اور سچے جذبے کے واسطے سے نہیں۔ کیا ہٹلر اور کیا اس کے حریف، دونوں کے پیشِ نظر کچھ غیرانسانی مجرد قسم کے حوالے تھے، کچھ سامراجی مقاصد تھے۔ قوموں کو جنگیں تباہ نہیں کرتیں۔ قومیں اس وقت تباہ ہوتی ہیں جب جنگ کے مقاصد بدل جاتے ہیں۔ یورپ کے اخلاقی زوال کی ذمہ داری اس واقعے پر ہے کہ اس نے جذبے کو فراموش کیا اور غیرانسانی حوالوں سے دو لڑائیاں لڑیں۔ سو پھر الیڈ اور اوڈیسی کہاں سے پیدا ہو جاتیں۔ ’آوٹ سائڈر‘ ہی لکھا جانا تھا۔ جہاں سب انسانی رشتے اپنے معنی کھو چکے ہیں۔ رہے ہم، تو ہمارا مغربی سامراج نے ۱۸۵۷ء ہی میں پٹرا کر دیا تھا۔ سن ستاون کے بعد مولانا حالی آئے اور بے چاروں نے سیدھا سچا اعتراف کر لیا کہ، کچھ دل سے ہیں ڈرے ہوئے کچھ آسماں سے ہم آسمان سے ڈر کر ہم نے انگریزوں کی اطاعت قبول کی اور دل سے ڈر کر ملکہ وکٹوریہ کے زمانے والی انگریزی اخلاقیات میں پناہ لی۔ تب نیچرل اور قومی شاعری کی بدعت شروع ہوئی اور واردات عشق کے واسطے سے ہونے والی شاعری ملعون ٹھہری اور مولانا حالیؔ نے بیان جاری کیا کہ، بھائیو! دل نہ لگانا، نہ لگانا ہرگز جیتے جی موت کے تم منہ میں نہ جانا ہرگز یوں تو اس سے بہت پہلے میر صاحب یہ کہہ چکے تھے کہ، وصیت میر نے مجھ کو یہی کیکہ سب کچھ ہونا تو عاشق نہ ہونا مگر دونوں آوازوں میں بڑا بنیادی فرق ہے۔ حالیؔ کی آواز ایک سہمے ہوئے آدمی کی آواز ہے، اس آدمی کی جو عشق سے خائف ہے۔ میر کی آواز ایک خوار و خستہ عاشق کا مشورہ ہے۔ اس شخص کا جو پوری واردات سے گزرا ہے۔ ویسے ایک طرح سے یہ اسی قسم کا مشورہ ہے جو تجربے سے ناآشنا نوخیز شہزادوں کو دیا جاتا تھا کہ سب کھونٹ جانا، چوتھے کھونٹ مت جانا، یا سب دروازے کھولنا پر ساتواں درمت کھولنا، مگر یہ مشورہ تھوڑا ہی تھا۔ یہ تو چیلنج ہوتا تھا کہ اگر جگر ہے تو ساتواں در کھولو، ور نہ شریف آدمی بن کر بیٹھے رہو۔ لہو کی بوند ان دنوں مستقل ہنگامہ آرا رہتی تھی۔ سو شہزادے چیلنج کو قبول کرتے تھے اور ساتواں در کھول کر اپنے سر خرابی لاتے تھے۔ خرابی ان کے خون کے اندر تھی۔ برہمن جنم پتری بناتے تھے اور بتاتے تھے کہ جنون کے آثار ہیں، خرابی کی علامات ہیں، بارہ برس تک آسمان مت دیکھنے دو اور چاندنی میں مت سونے دو۔ مگر خون کا فساد ادبدا کر تاریخ کا گھپلا ڈالتا تھا۔ بارہویں برس کی آخری شب شہزادہ آسمان دیکھ لیتا تھا اور کوئی پری اسے اڑا لے جاتی تھی۔ مگر وہ شخص جو شہزادہ نہیں تھا، شاعر تھا، اس کے لئے عمر کی ہر رات بارہویں برس کی آخری شب بنی اور چاند میں پری نظر آکر خور و خواب میں خلل ڈالتی رہی۔ اس کا نام میر تقی تھا۔ اسے باپ نے نصیحت کی تھی کہ فرزند عشق کیا کر، سعادت مند بیٹے نے صوفی صافی باپ کی نصیحت گرہ میں باندھی۔ عشق کیا، دیوانہ ہوا اور غزل کہی۔ ایک زمانے کے بعد مولانا حالی آئے۔ اب وقت اور تھا۔ دل کا خوف الگ، آسمان کا خوف الگ، مولانا حالی نہ سید علی متقی بن سکتے تھے، نہ میر تقی بن سکتے تھے۔ عاشقوں اور صوفیوں کا دور گزر چکا تھا۔ یہ مصلحین کا دور تھا۔ واردات کی جگہ وعظ نے لے لی۔ مولانا حالی نے غزل سے کنارہ کیا اور اصلاحی شاعری پر آ رہے۔ فرزندان قوم کو نصیحت کی کہ عشق سے پرہیز کرو اور انگریزی پڑھو۔ فرزندان قوم نے نصیحت قبول کی۔ انگریزی پڑھی اور اصلاحی ادب پیدا کیا۔ عشق کا تقاضا ہوا تو جواب دیا کہ، مجھ سے پہلی سی محبت مرے محبوب نہ مانگ۔ یعنی ویسی محبت جس میں رکتے رکتے جنون ہو جاتا تھا اور گریبان کے چاک اور دامن کے چاک میں فاصلہ ختم ہو جاتا تھا۔ مگر محبت کسی قسم کی بھی ہو بہرحال محبت ہوگی۔ نئے شاعر کی بصیرت نے یہ نکتہ پیدا کیا۔ اور بھی غم ہیں زمانے میں محبت کے سواراحتیں اور بھی ہیں وصل کی راحت کے سوا ترے ماتھے پہ یہ آنچل بہت ہی خوب ہے لیکنتو اس آنچل سے اک پرچم بنا لیتی تو اچھا تھا یہ اردو کی مخرب الاخلاق شاعری ہے۔ بات یہ ہے کہ اخلاقی ادب اور مخرب الاخلاق ادب کے بارے میں بہت سی باتیں مولویوں نے کہی ہیں۔ کچھ باتیں مولانا حالی اور ڈپٹی نذیر احمد نے کہیں۔ مگر ایک بات ڈی ایچ لارنس نے بھی کہی ہے۔ مگر ٹھہریے! اس سے پہلے ۳۶ء کے ادیبوں کا ایک اخلاقی محاکمہ سن لیجیے۔ جب ان کی مختلف نظموں اور افسانوں پر فحاشی کا الزام لگا تو انہوں نے بیان صفائی یوں دیا کہ جنس کے بیان میں اگر لذت کی کیفیت پیدا ہو جائے تو وہ فحاشی ہے مگر ہمارے افسانوں اور نظموں میں جنس ایک گھناؤنے پن کے ساتھ پیش ہوتی ہے، اس میں لذت کا رنگ ہوتا ہی نہیں، اس لئے اسے فحاشی نہیں کہا جا سکتا۔ مطلب اس کا یہ ہوا کہ جذبہ ایک گھناؤنی چیز ہے، اس سے بیزار رہنا ہی بھلا ہے۔ اور اب لارنس کی بات سنئے۔ وہ بات یہ ہے کہ جب لکھنے والا ترازو میں اپنا انگوٹھا اڑا دے اور پلڑے کو اپنے مطلب کے موافق جھکانے کی کوشش کرے تو یہ مخرب الاخلاق بات ہے۔ اور فیض صاحب نے ایک مخرب الاخلاق بات تو یہ کی کہ ترازو کے ایک پلڑے کو ڈنڈی پہ انگوٹھا رکھ کر جھکا دیا اور دوسری مخرب الاخلاق بات انہوں نے یہ کی کہ زندگی کے دکھوں میں تقسیم پیدا کر دی۔ دکھ بٹے ہوئے نہیں ہیں، سب دکھ اکٹھے ہیں۔ ایک دکھ دوسرے دکھ میں اور دوسرا دکھ تیسرے دکھ میں بندھا ہوا ہے۔ وہ سب ایک وحدت میں ڈھل کر زندگی کے غم کی صورت میں منور ہوتے ہیں۔ اگر آپ اس بات کو نہیں مانتے تو نتیجہ یہی ہوگا کہ یا تو آپ میر کو ایک فراری شاعر کہہ کر رد کر دیں گے، یا اس کے کلیات سے چند دوسرے بلکہ تیسرے درجہ کے شعر نکال کر یہ ثابت کریں گے کہ میر کو اپنے عہد کے مصائب کا بھی احساس تھا اور وہ سیاسی شعور بھی رکھتا تھا۔ مگر میر کے یہاں تو فرد کے دکھ اور عہد کے دکھ گھل مل کر میر کا غم بنے ہیں۔ سب دکھ ایک وحدت میں ڈھلے تو غم عشق بن گیا۔ اب آپ ایک دکھ کو دوسرے دکھ سے کیسے تمیز کریں۔ دل کی ویرانی کا کیا مذکور ہےیہ نگر سو مرتبہ لوٹا گیا اس شعر میں عہد کے غم اور ذات کے غم کو کیسے علاحدہ کریں گے اور غالب کے اس شعر کو آپ کس خانے میں ڈالیں گے، اس چمن میں آگ برسے گی کہ آئے گی بہاراک لہو کی بوند کیوں ہنگامہ آرا دل میں ہے سیاسی شاعری کے خانے میں یا؟ عشقیہ شاعری کے خانے میں؟ قصہ اصل میں یہ ہے کہ باقی غم بھی تو عشق کے غم ہی کے واسطے سے سمجھ میں آتے ہیں، پہنچا جو آپ تک تو وہ پہنچا خدا تئیںمعلوم اب ہوا کہ بہت میں بھی دور تھا خدا تئیں اور عہد تئیں، اور اب پھر میں لارنس سے رجوع کرتا ہوں جس نے کہا تھا کہ انسانی معاملات میں سب سے بڑا رشتہ ہمیشہ مرد اور عورت والا رشتہ رہے گا۔ مرد اور مرد کا رشتہ، عورت اور عورت کا رشتہ، والدین اور اولاد کا رشتہ یہ سب ثانوی رشتے ہیں اور مرد اور عورت کا رشتہ ہر آن، ہر گھڑی بدلے گا اور ہر صورت انسانی زندگی کے لئے نئی کلید بنے گا۔ اور اہم نہ تو مرد ہے نہ عورت ہے اور نہ ان کے رشتے سے پیدا ہونے والے بچے ہیں۔ بلکہ خود یہ رشتہ اہم ہے۔۔۔ تو غزل اور داستان نے اس رشتے کو انسانی زندگی کی کلید جانا اور عشق کی واردات کے راستے سب انسانی رشتوں کو سمجھا اور حاصل یہ نکلا کہ بندہ بشر ہے اور آدمی کا شیطان آدمی ہے اور بھلا ہوا کہ تری سب برائیاں دیکھیں۔ پس، اے برے آ میں تجھ سے پیار کروں۔ یہ آخری بیان فراق کا ہے۔ مگر یہ وہ بصیرت ہے جو اسے کلاسیکی غزل سے ورثے میں ملی ہے اور اس عہد میں عاشق نے بہت گریباں چاک کئے اور صحراؤں کی خاک اڑائی اور دیواروں سے سر پھوڑے مگر کچھ حاصل نہ ہوا۔ باپوں نے بیٹوں کو نصیحت کی کہ بیٹا عشق کیا کرو اور بیٹوں نے عشق کیا۔ ان بیٹوں نے بھی جنہوں نے واحد صداقت جذبے کو جانا اور ان بیٹوں نے بھی جنہوں نے عقل و دانش کو سر پر چڑھایا۔ ہاں ایک بصیرت حاصل ہوئی۔ آدمی کے بارے میں ایک بصیرت۔ پچھلی غزل اور داستان کا سرمایہ یہی بصیرت ہے۔ اصلاحی دور اور ترقی پسند دور کے ادب کا سرمایہ درس ہے۔ آج کے لکھنے والے کے لئے یہ دونوں رستے کھلے ہیں۔ وہ چاہے تو درس والا رویہ اپنا لے، اس واسطے سے اسے ادب پیدا کرنے کے مقبول عام نسخے میسر آ جائیں گے اور ادب پیدا کرنے کا کام آسان ہو جائے گا اور چاہے تو وہ اول الذکر رستے کو اپنا لے۔ مگر وہ رستہ کٹھن ہے۔ واردات کے رستے بصیرت کی منزل تک پہنچنے کا عمل ہے۔ (ممتاز فکشن رائٹر اور انتظار حسین کی تحریر),Entertainment
337,اُس مسکین پرندے کا تذکرہ جو عہدِ قدیم سے پیامبر رہا ہے!,https://urdu.arynews.tv/abulkalam-azad-urdu-article/,نامہ بر کبوتروں کا وجود عہد قدیم کی ایک نہایت مشہور اور بڑی ہی دل چسپ کہانی ہے۔ اس کا سلسلہ نصف صدی پیشتر تک بڑی بڑی آبادیوں میں جاری تھا۔ اب بھی دنیا سے بالکل مفقود نہیں ہوا ہے۔ بڑی بڑی لڑائیوں اور جنگی حصاروں کے زمانے میں ان سے کام لینا پڑتا ہے، جب نئی دنیا کی بڑی بڑی قیمتی اور مغرورانہ ایجادیں کام دینے سے بالکل عاجز ہو جاتی ہیں۔ حکومتِ فرانس نے تو اب تک ان کے باقاعدہ اہتمام اور پرورش کے کام کو باقی و جاری رکھا ہے۔ ان امانت دار پیامبروں نے دنیا میں خبر رسانی کی عجیب عجیب خدمتیں انجام دی ہیں اور احسان فراموش انسان کو بڑی بڑی ہلاکتوں سے بچایا ہے۔ جہاں انسان کی قوتیں کام نہ دے سکیں، وہاں ان کی حقیر ہستی کام آ گئی۔ ہمارے عالم حسن و عشق کے راز دارانہ پیغاموں کے لیے اکثر انہیں سفیروں سے کام لیا گیا ہے۔ عشاق بے صبر کو ان کا انتظار قاصد بے مہر کے انتظار سے کچھ کم شاق نہیں ہوتا۔ شعراء کی کائناتِ خیال میں بھی خبر رسانی و پیامبری صرف انہی کے سپرد کر دی گئی ہے اور فارسی شاعری میں تو ’’عظیم الشان‘‘ بلبل کے بعد اگر کسی دوسرے وجود کو جگہ ملی ہے تو وہ یہی مسکین کبوتر ہے۔ مسلمانوں نے بھی اپنے عہدِ تمدن میں ان پیامبروں سے بڑے بڑے کام لیے تھے۔ حتیٰ کہ نامہ بر کبوتروں کے اقسام و تربیت کا کام ایک مستقل فن بن گیا تھا جس میں متعدد کتابیں بھی تصنیف کی گئیں۔ ان کا ذکر تاریخوں میں موجود ہے۔ حال میں رسالہ ’’سائنٹفک امریکن‘‘ کے ایک مضمون نگار نے نامہ بر کبوتروں کے متعلق ایک نہایت دل چسپ مضمون لکھا ہے اور بہت سی تصویریں بھی دی ہیں۔ اسے دیکھ کر مسلمانوں کے عہدِ گزشتہ کی وہ ترقیات یاد آگئیں جن کا تفصیلی تذکرہ سیرطی اور مقریزی وغیرہ نے مصر کی تاریخوں میں کیا ہے۔ ہم سب سے پہلے اس مضمون کا ترجمہ ہدیۂ قارئین کرام کرتے ہیں۔ اس کے بعد دوسرے نمبر میں مسلمانوں کے عہد کی ترقیات تفصیلی طور پر درج کریں گے، اور ان واقعات کا بھی حال لکھیں گے جن میں مسلمانوں نے نامہ بر کبوتروں سے بڑے بڑے کام لیے تھے اور ان کی پرورش و تربیت کو ایک قاعدہ فن بنا دیا تھا۔ فرانس میں نامہ بر کبوتروں کی درس گاہسائنٹفک امریکن کا مقالہ نگار لکھتا ہے، ’’یہ خیال کیا جاسکتا ہے کہ موجودہ عہد علمی میں جب کہ تار برقی اور ہوائی طیارات کی ایجادات نے دنیا کے تمام گوشوں کو ایک کر دیا ہے، ان تیز رو اور وفادار پیغامبروں کی کچھ ضرورت نہ رہی، جنہوں نے جنگِ جرمنی و فرانس میں بڑی بڑی گراں قدر خدمات انجام دی تھیں۔ حقیقت یہ ہے کہ بہت سے لوگوں کا یہی خیال ہے۔ وہ کہتے ہیں کہ نئی ایجادات نے حالت بدل دی ہے اور اب نامہ بر کبوتر صرف چند بوڑھے شکاریوں ہی کے کام کے رہ گئے ہیں۔ مگر ایسا خیال کرنا بہت بڑی غلطی ہوگی۔ جو توجہ کہ اس وقت یورپ کی حکومتیں خصوصاً حکومتِ فرانس ان پرندوں پر کر رہی ہے، اس سے معلوم ہوتا ہے کہ ابھی تک وہ خدمت فراموش نہیں ہوئی ہے جو ان مسکین پرندوں نے حملۂ جرمنی کے زمانے میں محصورینِ پیرس کی انجام دی تھی۔ اس وقت فرانس کے یہاں ۸۲ فوجی کبوتر خانے ہیں جو اس کے تمام قلعوں میں علی الخصوص ان قلعوں میں جو مشرقی سرحد میں واقع ہیں، پھیلے ہوئے ہیں۔ یہ کبوتر خانے جو انجینئرنگ کور کے زیرِ انتظام ہیں، افزائشِ نسل اور تربیت کے لیے وقف کر دیے گئے ہیں۔ مجھے ان فوجی کبوتر خانوں میں جانے کے لیے اور خاص اجازت حاصل کرنے میں کامیابی ہوئی جو پیرس کے قلعوں کے قریب مقام Vagirard میں واقع ہیں۔ یہاں کے حکمراں افسرنے مجھے اس عجیب جانورکی افزائش اور تربیت کا نظام سمجھا دیا۔ قارئین کرام کو یہ سن کر تعجب ہوگا کہ ان پرندوں پر اس قدر روپیہ صرف کیا جا رہا ہے۔ سپاہی ان ننھے ننھے جانوروں کو بہت چاہتے ہیں اور ان کی تعلیمی ترقی کو سرگرم دلچسپی کے ساتھ دیکھتے رہتے رہیں۔ مقام ویجیر رڈ اور اسی طرح دوسرے مقامات میں کبوتروں کی ڈھابلیاں مکان کی چھت پر ہوتی ہیں۔ ہر یک ڈھابلی ایک روش کے ذریعہ دو حصوں میں منقسم ہوتی ہے۔ فرش پر پلاسٹر اور اس پر خشک اور متوسط درجہ کی خوشنما چٹائیوں کی ایک تہہ ہوتی ہے تاکہ ان کے پنجے نجاست میں آلودہ نہ ہوں۔ پانی کے برتن چھوٹے بنائے گئے ہیں تاکہ کبوتر نہانے میں زیادہ پانی نہ پھینک سکیں۔ لیکن جب کبھی ان ڈھابلیوں کی چھت پر بہتے ہوئے پانی کا سامان ہو جاتا ہے تو بڑے برتن رکھ دیے جاتے ہیں تاکہ وہ ان میں آزادی سے نہا دھوسکیں اور اس طرح مہلک جراثیم سے محفوظ ہو جائیں۔ ہر خانے میں ہوا کی آمد و رفت کا عمدہ انتظام کیا گیا ہے۔ ہر کبوتر کے جوان جوڑے کو ۳۵ فٹ مکعب اور ہر بچہ کو ۹ فٹ مکعب جگہ دی گئی ہے۔ اس خیال سے کہ ہوا کی گردش میں سہولت ہو، پہاڑی یا سرد ملکوں کے علاوہ اور کہیں ڈھابلیوں کی چھتوں پر استر کاری نہیں کی جاتی۔ ان ڈھابلیوں کا مشرق رو ہونا بھی نہایت ضروری ہے۔ تقریباً تمام فرانسیسی ڈھابلیوں کا رخ شمال اور شمال و مشرق نیز طوفان آب کے تمام رخوں کے بالکل مخالف ہوتا۔ اس کا خیال رکھا جاتا ہے کہ یہ ڈھابلیاں ٹیلی گراف یا ٹیلی فون کے دفتر کے پاس نہ بنائی جائیں جن کے تار اڑنے میں ٹکرا کے انہیں زخمی کر سکتے ہیں۔ بڑے بڑے درخت اور اونچی اونچی عمارتیں بھی قابل اعتراض سمجھی جاتی ہیں۔ کیوں کہ ان کی وجہ سے ان کبوتروں کو بآسانی بیٹھنے کے مواقع مل جاتے ہیں اور اڑنے سے جی چرانے لگتے ہیں۔ کترنے والے جانوروں مثلاً Ordents کی روک کے لیے شیشہ دار پنجرے چوکھٹوں میں رکھے جاتے ہیں۔ پاس کی چمنی پر لوہے کا جال تنا رہتا ہے تاکہ چمنی میں بچے نہ گر سکیں۔ تمام کبوتر خانوں اور انجینئرنگ کور کے دفتروں میں ٹلی فون لگا ہوا ہے۔ یہ قاعدہ ہے کہ ہر کبوترخانے میں ۱۰۰ کبوتر ایسے ہوتے ہیں جو فراہمی فوج میں شرکت کے لیے تیار کیے جاتے ہیں۔ اس مفید طاقت کے قائم رکھنے کے لیے دو کمرے ایک سو تیس جوان کبوتروں کے، ایک کمرہ دو سو بچوں کا جو اسی سال پیدا ہوئے ہوں، ایک جنوب رو شفاخانہ (infirmary) اور ایک دار التجربہ (Laboratory) درکار ہوتا ہے۔ ان خانوں میں رکھنے کے لیے کبوتر ان بچوں میں سے انتخاب کیے جاتے ہیں جن کی عمر ابھی ۴ ہفتہ ہی کی ہوتی ہے اور جو ابھی تک اپنے ان پیدائشی خانوں سے نہیں نکلے ہوتے جن میں وہ پیدا ہوئے ہیں۔ صحت اور غذا کی نگرانی کے خیال سے پہلے ۴ یا ۵ دن تک ان کی دیکھ بھال رہتی ہے۔ اس کے بعد خانے سے نکلنے اور ادھر ادھر اڑتے پھرنے میں اس طرح حوصلہ افزائی کی جاتی ہے کہ بغیر ڈرائے ہوئے (تاکہ وہ اپنے داخلے کا دروازہ پہچان سکیں) نکل بھاگنے کا انہیں موقع دیا جاتا ہے۔ یہ تربیت روز تین بجے دن کو کی جاتی ہے۔ جب اس نوآبادی میں جوان کبوتر ملا دیے جاتے ہیں تو یہ مشق بہت دیر تک جاری رہتی ہے۔ تازہ وارد کبوتر پہلے تو ایک معتدبہ زمانے تک علیحدہ بند رہتے ہیں۔ اس کے بعد پرانے رہنے والوں کے ساتھ ملا دیے جاتے ہیں۔ آخر میں ان کی اگلی پانچ پانچ یا چار چار کلیاں دو دو انچ کے قریب کتر دی جاتی ہیں تاکہ موسم بھر اڑ نہ سکیں۔ جب جھاڑنے کا زمانہ آتا ہے تو ان کتری ہوئی کلیوں کی جگہ پوری پوری نئی کلیاں نکل آتی ہیں۔ قابلِ خدمت ٹکڑیوں میں (ٹکڑیاں فوجی اصطلاح میں کور Corps کہلاتی ہیں) ماہ مئی کے قریب دو برس سے لے کر آٹھ برس تک کے ۱۰۰ کبوتر ہوتے ہیں۔ ان میں اکتوبر تک ۶ محفوظ کبوتر اور ۱۸ مہینے کے ایسے ۲۳ پٹھے نوجوان بڑھا دیے جاتے ہیں جو تعلیمی معرکوں میں حصہ لے چکے ہیں۔ کھانے کے لیے سیم، مٹر اور مسور کا اکرا دیا جاتا ہے جو برابر سال بھر تک جمع ہوتا رہتا ہے۔ اکرے کی مقدار فی کبوتر تقریباً ڈیڑھ اونس ہوتی ہے جو تین وقتوں میں یعنی صبح، دوپہر اور ۳ بجے دن کو دی جاتی ہے۔ اس کے علاوہ مٹی، چونا، دریا کی عمدہ بالو، انڈے کے چھلکے اور گھونگے بھی ہم وزن پسے ہوئے ملتے ہیں۔ یہ مرکب جسے نمک آمیز زمین (Salted Earth) کہتے ہیں، ہمیشہ ان کے پنجروں میں پڑا رہتا ہے۔ بہار کے زمانے میں اس کا خیال رکھنا چاہیے کہ دو ہلکے یا دو بہت ہلکے رنگ کے کبوتروں میں یا نہایت ہی قریبی رشتہ دار کبوتروں میں، یا ایک دوسرے سے بے حد ملتے ہوئے کبوتروں میں جوڑا نہ لگنے پائے۔ جوڑا صرف انہی کبوتروں میں قائم کرنا چاہیے جن کی آنکھوں اور پروں کے رنگ مختلف ہوں۔ چھوٹے بڑے، جوان بوڑھے، باہم مانوس اور غیر مانوس کبوتروں میں اوٹ ضرور بنا دینی چاہیے۔جب چند دنوں تک ایک ساتھ علیحدہ بند رہنے سے جوڑا لگ جائے تو پھر انہیں کمرہ میں آزادی سے پھرنے دینا چاہیے۔ جوڑا لگنے کے بعد سے۴۰ دن کے اندر مادہ انڈے دیتی ہے اور اس کے بعد ۱۷ دن تک سیکتی ہے۔ جب بچے ۴ یا ۵ ہفتے کے ہو جاتے ہیں اور دانہ چگنے لگتے ہیں تو ماں باپ سے علیحدہ کر کے ایک ایسے جنوب رویہ کمرہ میں رکھ دیے جاتے ہیں جس میں زائد سے زائد دھوپ آتی ہو۔ کسی دوسری جھولی کے یا موسم خزاں کے انڈے نہیں رکھے جاتے۔ کیونکہ ان کے بچے موٹے ہوتے ہیں اور بے قاعدہ پر جھاڑنے لگتے ہیں۔ (انشاء پرداز اور صاحبِ طرز ادیب ابوالکلام آزاد کے ایک مضمون سے اقتباس، اندازہ ہے کہ یہ تحریر لگ بھگ سات، آٹھ دہائیاں پرانی ہے),Entertainment
338,آٹھ طرح کے افسانہ نویس!,https://urdu.arynews.tv/urdu-afsana-nigar-chughtaee/,ایک نوخیز افسانہ نگار کو سب سے پہلے یہ معلوم ہونا چاہیے کہ آج کل افسانہ نگاروں کی قسمیں کتنی ہیں تاکہ وہ یہ طے کرسکے کہ مجھے کیا کرنا چاہیے۔ میں نمبر وار گناتا ہوں۔(۱) پہلی قسم افسانہ نویسوں کی وہ ہے جنہوں نے محض اپنے افسانوں کی خوبی کی وجہ سے شہرت حاصل کی۔ اپنے اوریجنل افسانوں کی وجہ سے پبلک سے روشناس ہوئے۔ اوّل تو انہوں نے دوسری چیزیں مثلاً فکاہیہ مقالے، تواریخی مضامین، ترجمے اور دوسرے دل چسپ ادبی اور معاشرتی مضامین ویسے بھی کم لکھے اور اگر لکھے بھی تو ان کی بدولت ان کو مقبولیت کا تمغہ نہیں ملا۔ اصل کارنامہ ان کا افسانہ نگاری رہا۔ ایک نہیں ان کے درجنوں افسانے ہیں اور ایک سے ایک بڑھ کر، ایسے کہ جب کبھی بھی کسی رسالے میں ان کا افسانہ شائع ہوا تو نہ صرف افسانوں میں ان کا افسانہ بہترین قرار دیا گیا بلکہ رسالے کے تمام مضامین نظم و نثر سے وہ سبقت لے گیا۔ عموماً رسالہ ہاتھ میں آتے ہی لوگ یہ دیکھتے ہیں کہ ان کا افسانہ بھی ہے یا نہیں اور اگر ہوتا ہے تو سب سے پہلے وہی پڑھتے ہیں۔ مثال کے طور پر منشی پریم چند۔ (۲) دوسری قسم افسانہ نگاروں کی وہ ہے جنہوں نے انتہائی قابلیت اور خوبی سے غیر ملکی زبانوں کے مشہور افسانہ نویسوں کی کاوشوں سے اردو کو مالا مال کر دیا اور انہوں نے دنیائے ادب میں اسی سے شہرت حاصل کی۔ بدقسمتی سے آج کل کی اصطلاح میں یہ بھی افسانہ نویس کہلاتے ہیں۔ (۳) ایک اور قسم افسانہ نویسوں کی وہ ہے جنہوں نے غیرملکی افسانوں کو ملکی جامہ نہایت ہی خوبی سے پہنایا اور اپنا کمال اسی مخصوص کام میں دکھایا۔ بدقسمتی سے یہ بھی افسانہ نویس ہیں۔ (۴) ایک قسم افسانہ نویسوں کی وہ ہے، جنہوں نے خود بھی اوریجنل افسانے لکھے، غیر ملکی افسانوں کو ملکی لباس بھی خوب پہنایا، دوسری زبانوں کے اچھے افسانوں کے ترجمے بھی خوب پیش کیے اور ان تمام کاموں کو مجموعی طور پر نہایت ہی خوبی سے انجام دیا اور جو کچھ بھی شہرت حاصل کی وہ ان تینوں کاموں سے حاصل کی مگر ان کا ہر کام علیحدہ کر کے دیکھا جائے تو ایسا نہیں جو ان کو مقبولیت کا وہ درجہ دے سکتا جو ان کو اب حاصل ہے۔ یہ بھی افسانہ نویس ہیں۔ (۵) ایک قسم افسانہ نگاروں کی وہ ہے جنہوں نے محض اپنی مزاحیہ نگاری کی بدولت نام پیدا کیا۔ افسانے بھی لکھے اور اچھے لکھے مگر جو کچھ شہرت حاصل کی وہ محض اپنی مزاحیہ نگاری کی بدولت حاصل کی۔ بدقسمتی یا خوش قسمتی سے یہ بھی افسانہ نگار ہیں۔ (۶) ایک قسم افسانہ نگاروں کی وہ ہے جو دراصل شاعر ہیں اور انہوں نے شاعری ہی میں نام اور کمال پیدا کیا اور اپنا ثانی نہیں رکھتے لیکن باوجود اس کے اوریجنل افسانے بھی لکھتے ہیں۔ اچھے افسانے مگر ایسے نہیں کہ وہ افسانے ان کو وہ شہرت دیتے جو ان کی اپنی شاعری کی بدولت حاصل ہے۔ یہ بھی افسانہ نویس ہیں۔ (۷) ایک قسم افسانہ نویسوں کی وہ ہے جو تخلّص رکھتے ہیں اور ساتھ ہی دہلوی، جودھپوری وغیرہ کو تخلص کے ساتھ لازمی استعمال کرتے ہیں۔ محض اس نیت سے کہ اگر افسانے کے ساتھ نام شائع نہ ہوا تو لوگ بھول جائیں گے اور پبلک سے روشناس ہونے میں بڑی دیر لگے گی۔ یہ لوگ اپنے افسانوں سے نام پیدا نہیں کرتے بلکہ نام سے افسانہ پیدا کرتے ہیں۔ پڑھنے والوں کے دل پر بجائے افسانے کے نقش کے اپنے تخلص یا قلمی نام کا نقش کھود چکے ہیں۔ ہر قسم کے مضمون، ترجمے، ادب لطیف وغیرہ وغیرہ کے مریض ہیں۔ لوگوں کے ذہن نے اور حافظے نے کام نہ دیا۔ نتیجہ یہ پبلک کو سوائے ان کے تخلص کے اور کچھ یاد نہیں رہا کہ انہوں نے کب افسانے لکھے اور ان میں کیا لکھا تھا، مگر ہاں یہ قطعی فیصلہ کیا جا سکتا ہے کہ مشہور افسانہ نویس ہیں، جو کچھ بھی انہوں نے نام پیدا کیا وہ تخلص کے زور سے کیا اور فطرت انسانی کا صحیح مطالعہ کر کے اپنے نام کو مخفف کر کے اس سے پورا فائدہ اٹھایا۔ یہ بھی افسانہ نویس ہیں۔ (۸) ایک قسم افسانہ نویسوں کی وہ ہے جو آئے دن اس فکر میں رہتے ہیں کہ کسی طرح کسی رسالے کے آنریری ایڈیٹر یعنی مدیر اعزازی بن جائیں۔ اس سے یہ آسانی ہوتی ہے کہ اگر اپنا افسانہ کسی رسالہ کو چھپنے بھیجتے تو وہ اشتہارات کا نرخ پیش کرتا، اب مفت چھپ جائے گا۔ یہ لوگ اڈیٹر کو خط لکھتے ہیں تو عموماً کسی آنریری مجسٹریٹ کے خط سے مسودہ تیار کرتے ہیں جو کمشنر کو لکھا گیا ہو۔ یہ افسانہ نویس سرکار ادب کے آنریری مجسٹریٹ ہیں۔ مدیر اعزازی ہوتے ہی رسالہ ان کا ہو جاتا ہے، خود ایڈیٹر صاحب اس بات پر زور دیا کرتے ہیں کہ اپنے رسالے کا خیال رکھیے، ان کے ہر قسم کے مضامین رسالے میں شائع ہوتے ہیں۔ کسی کے نیچے کبھی ’ٹیگور‘ لکھنا بھول گئے، کبھی ’منقول‘ لکھنے سے رہ گیا۔ جس طرح آنریری مجسٹریٹ سرکار اور پبلک کی خاطر اپنا خرچ کرتا ہے، اسی طرح یہ بھی سرکار ادب اور رعایائے ادب کی خاطر اپنا بیش قیمت وقت اور ڈاک خرچہ صرف کرتے ہیں۔ کبھی کبھار آنکھ بچا کر ایک آدھ اوریجنل افسانہ بھی رسالے میں شائع کر دیتے ہیں۔ ایڈیٹر بھی چشم پوشی سے کام لیتے ہیں کہ چلو رہنے بھی دو۔ روز یہ بدعت تھوڑے ہی ہوگی۔ جس طرح آنریری مجسٹریٹ تساہلی کرے تو اس کے اختیارات ضبط ہو جاتے ہیں، اسی طرح یہ بھی اگر ٹھیک کام نہ کریں اور توسیع اشاعت میں کوشاں نہ رہیں تو ان کے اختیارات بھی ضبط ہو جاتے ہیں اور پھر یہ اپنی تقرری کے لیے دوسرے پر گنے کی تلاش میں لگ جاتے ہیں۔ آنریری مجسٹریٹ کا اور ان دونوں کا منتہائے نظر اور مقصد اوّلین خطاب حاصل کرنا ہوتا ہے۔ ایک دن وہ آتا ہے کہ دونوں کو خطاب مل جاتا ہے۔ ایک کو بادشاہ کی سالگرہ پر دوسرے کو رسالے کی سالگرہ پر۔ اس کے بعد ایک کو خان بہادر کہتے ہیں اور ایک کو افسانہ نویس! چنانچہ مدیران اعزازی بھی افسانہ نویس ہیں۔ قصہ مختصر آج کل ہر مضمون نگار، نامہ نگار، فکاہیہ نگار، مزاحیہ نگار، شاعر، مترجم، وغیرہ وغیرہ افسانہ نگار یا افسانہ نویس کے لقب سے یاد کیا جاتا ہے۔ مجھے اس سے کچھ بحث نہیں کہ ایسا کیوں کیا جاتا ہے یا یہ کہ کارروائی کہاں تک صحیح اور درست ہے۔ مجھے تو ایک مبتدی کی توجہ صرف اس بات کی طرف مبذول کرنا ہے کہ وہ محض افسانہ نویسی کے نام کے پیچھے نہ دوڑے، ورنہ کوشش رائیگاں جائے گی۔ اس کو یہ کوشش کبھی نہ کرنا چاہیے کہ کسی نہ کسی طرح لفظ ’’افسانہ نویس‘‘ کا اس پر اطلاق ہوجانا ہی کافی ہے۔ خوب اچھی طرح ایک مبتدی کو سمجھ لینا چاہیے کہ ان آٹھ طرح کے افسانہ نویسوں میں سے کوئی بھی صحیح معنی میں افسانہ نویس نہیں۔ سوائے قسم اوّل کے اور مبتدی کو طے کرلینا چاہیے کہ اس کو سوائے پہلی قسم کے اور کسی طرح کا افسانہ نگار بننا کسی طرح بھی منظور نہیں۔ (یہ تحریر مرزا عظیم بیگ چغتائی کی ہے، وہ ممتاز طنز و مزاح نگار، اور ادبی مضمون نویس تھے),Entertainment
339,"طارق چھتاری: ""جن کے تصور سے روشنی پیدا ہوتی ہے!”",https://urdu.arynews.tv/tariq-chhatari-urdu-afsana-nigar/,طارق چھتاری کا خیال ذہن میں آتا ہے تو ع۔۔۔ فیضؔ دل میں ستارے اترنے لگتے ہیں، والا معاملہ ہو جاتا ہے۔ کچھ افراد ایسے ہوتے ہیں اور اس میں سن و سال کی کوئی قید نہیں کہ جن کے تصور سے روشنی پیدا ہوتی ہے اور یہ روشنی دیر تک اپنا وجود برقرار رکھتی ہے۔ طارق چھتاری سے اپنی پہلی ملاقات یاد نہیں لیکن ان کا تصور آتے ہی جو پہلا منظر سامنے آتا ہے اس کا مختصراً بیان کچھ یوں ہے۔ پس منظر میں مسلم یونیورسٹی کی اونچی سرخ عمارتیں، تارکول کی سڑک کے دو رویہ سرکش و سرسبز درخت، جاڑوں کا موسم، ایک وجیہ و شکیل نو عمر جس کے بدن پر گہرے رنگ کا قدرے لمبا کوٹ تھا اور ہاتھوں میں ایک سرخ بائسیکل کے ہینڈل تھے یا شاید اسکوٹر کے ہینڈل تھے۔ وہ اکیلا نہیں تھا۔ اس کے ساتھ ہم عمر دو لڑکے اور تھے۔ میں انھیں دیکھ کر دل ہی دل میں مسکرایا تھا۔ یہ لڑکے اس زمانے کی یونیورسٹی کے خوش لباسوں میں یگانہ تھے۔ آج سے تیس بتیس برس پہلے کی یونیورسٹی۔ طارق چھتاری نے ایک مضمون میں اس زمانے کا بڑا سچا اور دل کش نقشہ کھینچا ہے۔ کچھ سطریں اس مضمون سے مستعار ہیں، ’’یہ وہ زمانہ تھا جب علی گڑھ کی پرکشش اور سحر آگیں رومانوی فضا یونیورسٹی کے طلبہ کی تخلیقی صلاحیتوں کو اُبھارنے اور استعمال کرنے کی محرک ہوا کرتی تھی۔ کنیڈی ہاؤس کا خوش نما احاطہ، مولانا آزاد لائبریری کے سامنے کا وسیع سبزہ زار، فیکلٹی آف آرٹس کی سہ منزلہ جدید طرز کی خوب صورت عمارت کے صدر دروازے پر بنے حوض، مختلف عمارتوں کو ایک دھاگے میں پرونے والی صاف شفاف دھلی دھلائی سی سفید ٹھنڈی سڑکیں۔ پام، ساگون، گل مہر اور یوکلپٹس کے اونچے اونچے درخت۔ کینٹین کے وسیع وعریض ہال کی نیم تاریک اور پُرسکون فضا میں صوفے نہایت سلیقے سے آراستہ ہیں، طالبِ علم خراماں خراماں چلے آرہے ہیں، برآمدے نما پورٹیکو میں داخل ہوتے ہیں اور رنگین شیشوں والے محراب دار بڑے دروازے سے اندر پہنچ کر صوفوں پر بیٹھ جاتے ہیں۔ سعادت مند ویٹر پانی کے گلاس ٹرے میں لیے قریب آتے ہیں اور جھک کر میز پر سجا دیتے ہیں۔ سینئر طالبِ علم آرڈر دے دیتا ہے، اس کی آواز اتنی نرم اور دھیمی ہوتی ہے کہ اگر خاص طور سے سننے کی کوشش نہ کی جائے تو شاید برابر بیٹھا شخص بھی نہ سن سکے۔ کبھی کبھی یوں بھی ہوتا ہے کہ طالبِ علم گفتگو میں محو ہی رہتے ہیں اور ویٹر پانی لگا کر خاموشی سے بغیر آرڈر لیے واپس چلا جاتا ہے مگر تھوڑی دیر بعد وہ ایک ٹرے میں ٹیکوزی ڈھکی کیتلی، دودھ دان، شکر دان، چمچے اور چند پیالیاں لے کر اس طرح آتا ہے جیسے طالبِ علموں کی خواہشات اور ضروریات سے وہ پہلے سے واقف ہو۔ نہ کسی کو آرڈر دینے کی ضرورت ہے، نہ اسے آرڈر لینے کی، گویا وہ سب کے دل کی زبان سمجھتا ہے۔ اس زمانے میں اس کینٹین کا کنٹریکٹ اُردو کے ایک مشہور شاعر جناب جاوید کمال کے پاس تھا۔ کاؤنٹر پر کبھی جاوید کمال صاحب اور کبھی میکش بدایونی صاحب بیٹھے نظر آتے۔ ریٹائر ہونے کے بعد کبھی کبھی جذبی صاحب بھی شام کی چائے پینے اسی کینٹین میں تشریف لاتے۔ ان شخصیات کی موجودگی آشفتہ چنگیزی، مہتاب حیدر نقوی، صغیر افراہیم، شارق ادیب، فرحت احساس، خورشید احمد، نسیم صدیقی، غضنفر، اظہار ندیم، پیغام آفاقی، پرویز جعفری، عبدالرحیم قدوائی، قمرالہدیٰ فریدی، اسعد بدایونی، شہپررسول، غیاث الرحمٰن، ابن کنول اور سیّد محمد اشرف کو اکثر و بیش تر وہاں کھینچ لاتی۔ گفتگو شروع ہوتی، کبھی کسی ادبی مسئلے پر بحث ہو رہی ہے، کبھی کوئی مضمون پڑھا جا رہا ہے، کبھی شاعری سنی جارہی ہے اور کبھی افسانہ، یہاں سے اٹھ کر یہ احباب کبھی شہریار صاحب تو کبھی قاضی عبدالستار صاحب کے دولت کدے پہنچتے اور بہت سی گتھیاں ان اہل دانش کی گفتگو سن کر سلجھ جاتیں۔ ان دنوں علی گڑھ کے یہ نوجوان ادیب ترقی پسند تحریک اور جدیدیت دونوں کے فکری اور فنی رویوں سے غیر مطمئن تھے اور کسی نئی راہ کی تلاش میں تھے۔ اس وقت علی گڑھ میں کئی ایسے ریسٹورنٹ تھے جہاں ادیب اور شاعر بیٹھتے۔ کیفے ڈی لیلیٰ، کیفے ڈی پھوس، پیراڈائز، کبیرؔ کا ٹی ہاؤس، عاشق علی کی کینٹین، رائل کیفے اور Monsieurکے علاوہ راجا پنڈر اول کا ایک خوب صورت ریستوراں ’’Seven Stars‘‘ بھی تھا۔ رائل کیفے اور Monsieur جدید طرز کے ریسٹورینٹ تھے جہاں بلیرڈ کی میزیں بھی تھیں مگر سیون اسٹارس ایسا ریستوراں تھا جس میں قدیم وضع کے صوفے، نقشیں چمنیوں والے شمع دان، عالی شان فانوس، انگلستانی کروکری اور خوش اخلاق و خوش گفتار و خوش رو راجا قاسم علی خاں نواب آف پنڈر اوّل کی بہ نفس نفیس موجودگی۔ وہ اکثر شاعروں اور ادیبوں کے ساتھ آکر بیٹھ جاتے، شعر سنتے اور شعر سناتے۔‘‘ ان ناموں میں جاوید حبیب، نذیر بوم اور محی الدین اظہر کانام بھی شامل سمجھا جائے۔ اس زمانے میں دن طویل ہوتے تھے اور راتیں طویل تر۔ کلاس روم کی پڑھائی کے علاوہ ذہن پر اگر کوئی بوجھ ہوتا تھا توبس یہ کہ اخراجات کے لیے گھر سے جو روپے آتے ہیں وہ مہینہ سے پہلے ختم نہ ہوجائیں۔ دل میں ترنگیں تھیں اور آنکھوں میں اودے اودے، نیلے نیلے، پیلے پیلے، گلابی گلابی رنگوں کے خواب لشکارے مارتے تھے۔ اس زمانے میں زندگی کے طے شدہ مقاصد کا اتنا رواج نہیں تھا جتنا اب ہے۔ خود میں نے یونیورسٹی چھوڑ نے سے ڈیڑھ دو برس پہلے سوچا تھا کہ مستقبل میں دو وقت کی روٹی کا کیا انتظام ہو۔ طارق چھتاری نے بھی یقیناً وقت کو اتنے ہی عرصے تک بہلا پھسلا کر رکھا ہوگا اور غالباً دوستوں نے ایساہی کیا ہوگا۔ وہ وقت اور تھا۔ شروع میں طارق چھتاری کا اٹھنا بیٹھنا ان لوگوں کے ساتھ نہیں تھا جو عرفِ عام میں شاعر و ادیب کہلاتے تھے۔ پھر دھیرے دھیرے شاعروں اور ادیبوں کی جماعت کو احساس ہوا کہ ایک ذہین، شگفتہ مزاج، باحوصلہ اور بامروت شخص آپ ہی آپ ان کا حصہ بن گیا ہے۔ یہ بغیر کسی اعلان کے ہوا تھا۔ میرے استاد زادے اور ہم وطن اور بڑے بھائی کے دوست شارق ادیب (ڈاکٹر مظفر سیّد) نے ایک دن چائے کی چسکی لیتے ہوئے کہا، ’’یارا شرف! طارق کو دیکھ کر فاختہ کا خیال آتا ہے۔‘‘ مجھے ان کا یہ جملہ آدھا سچ لگا۔ میرے چہرے کے تاثرات دیکھ کر وہ بولے، ’’یہ اس لیے کہ فاختہ کسی کو زک نہیں پہنچاتی۔ بے ضرر ہوتی ہے۔‘‘ طارق چھتاری کے بارے میں اس وقت میری معلومات کم تھیں لیکن پرندوں کے بارے میں اچھی خاصی تھیں۔ میں نے کہا، ’’فاختہ اپنے سے چھوٹی چڑیا کے لیے رحم دل ہے لیکن اس سے زیادہ طاقت کا کوئی پرندہ اگر اس کو تکلیف دے تو وہ فضا میں اُڑ اُڑ کر اس سے ٹکر لیتی ہے۔‘‘ میں نے اپنے قصبے کے آنگن میں لیٹے لیٹے ایسے کئی منظر یاد کیے جس میں بڑی فاختہ (یا حق تو، یا دوست تو) نے فضا میں اس کوے پر کئی کاری جھپٹیں کی تھیں جو اس کا گھونسلہ خراب کرنا چاہتا ہے۔ میں نے یہ سب بیان کیا تو شارق ادیب ہنس پڑے۔ اس شام ہم اس نتیجے پر پہنچے کہ طارق چھتاری کوؤں کے علاوہ باقی تمام مخلوق کے لیے فاختہ کی طرح بے ضرر ہیں۔ کچھ دن بعد شارق ادیب نے مجھے مطلع کیا کہ چوں کہ طارق چھتاری نجی محفلوں میں کسی غائب شخص کے بارے میں برے کلمات نہیں کہتے، اسی بے ضرر ہونے کی صفت کی وجہ سے انھیں فاختہ سے تشبیہ دی گئی۔ اب جو غور کیا تو طارق چھتاری کے کردار کی ایک اور خوبی سامنے آئی کہ وہ کسی کی غیبت نہیں کرتے تھے۔ یہ خوبی یا خرابی اب تک باقی ہے۔ اس زمانے میں طارق چھتاری کو بزرگوں سے بہت لگاؤ تھا۔ مجھے اچھی طرح یاد ہے کہ میں جب جب رشید صاحب کے گھر گیا تو طارق چھتاری وہاں موجود تھے یا دروازے سے نکل رہے تھے، یا رشید صاحب نے ان کی آمد کا ذکر کیا۔ 1975ء تک علی گڑھ کے طالبِ علم ادیب دو حصوں میں تقسیم ہوگئے تھے، لیکن میں نے اکثر دیکھا کہ طارق چھتاری کو کسی کے ساتھ سے پرہیز نہیں تھا۔ علی گڑھ میں اس وقت علم و ادب سے وابستہ مندرجہ ذیل شخصیات تھیں۔ طارق چھتاری نے اپنے ایک ہم عصر پر شخصی مضمون لکھتے وقت ان سب کو یاد کیا ہے۔ طارق چھتاری کے خلاقانہ انتظام کا ایک نمونہ گورکھ پور ریڈیو اسٹیشن پر نظر آیا۔ طارق چھتاری نے فکشن پر ایک ایسے سمینار کا اہتمام کیا جس میں اردو اور ہندی کہانی لکھنے والوں کو ایک جگہ جمع کردیا۔ اردو اور ہندی کی کہانی پر دو مضمون پڑھے جاتے ایک اردو نقاد کا دوسرا ہندی نقاد کا۔ مقصد صرف یہ نہیں تھاکہ دونوں زبانوں کے ادیب اور نقاد ایک ساتھ جمع ہوجائیں۔ اصل مدعا یہ تھاکہ ایک زبان کی کہانی پر اسی زبان کے نقاد اور دوسری زبان کے نقاد کی تنقید کا فرق سامنے آسکے۔ مجھے اچھی طرح یاد ہے کہ اس بہانے کئی اچھے افسانے اور کئی اچھے مضامین وجود میں آگئے۔ نیّر مسعود نے اپنی کہانی ’’وقفہ‘‘ پڑھی تھی۔ خورشید احمد نے ایک ہندی کہانی پر بہت اچھا مضمون پڑھا تھا۔ دو دن کی ان محفل آرائیوں کے روح رواں طارق چھتاری تھے۔ ان محفلوں میں قاضی عبدالستار اور کے پی سنگھ جیسے بزرگ بھی تھے، گو اس وقت وہ ایسے بزرگ نہیں تھے۔ ایک لطیفے کا صدور بھی ہوا۔ علی گڑھ سے جب گورکھ پور چلنے کی تیاری ہورہی تھی تو میں نے قاضی صاحب سے عرض کیا کہ آپ میرا بھی ریزرویشن کرا دیں، جب وہاں ریڈیو سے پیسہ ملے گا تب ادا کر دوں گا۔ فرمایا، ’’آپ خورد ہیں اورآپ کو یہ زیب دیتا ہے کہ آپ اپنے بڑوں سے ایسی فرمائش کریں۔ میں کے پی سنگھ سے کہتا ہوں۔‘‘ غرض یہ کہ ریزرویشن ہوا اور ہم لوگ گورکھ پور پہنچے۔ کڑاکے کے جاڑے تھے۔ تمام ادیب گرم لباس میں ملبوس تھے۔ دوپہر کے وقت ریڈیو سے پیسے ملے۔ میں نے فوراً حساب لگایا اور بیچ محفل میں جا کر قاضی صاحب سے کہا، ’’یہ ٹکٹ کے پیسے ہیں۔‘‘ انھوں نے تیوری چڑھا کر ڈانٹا اور کہا، ’’خوردوں کو زیب نہیں دیتا کہ اس طرح بزرگوں کو روپے واپس کریں۔ میں ان روپوں کو ہاتھ تک نہیں لگا سکتا۔ آپ یہ روپے کے پی سنگھ کو دے دیں۔ میں ان سے لے لوں گا۔ یا بصورت دیگر کل صبح جب میں دستانے پہنے ہوں تب آپ یہ روپے مجھے دیجیے گا۔‘‘ علی گڑھ میں کوئی ادیب شاعر آئے، شہریار اور طارق چھتاری سے ضرور ملاقات کرتا ہے۔ طارق چھتاری شعبۂ اُردو سے مہمان خانے تک اس مہمان کا ساتھ دیتے ہیں اور ضرورت پڑے تو اس مہمان کی ملاقات یونیورسٹی کے دوسرے ادیبوں سے کرانے میں پٹرول اور وقت دونوں کی پروا نہیں کرتے اور یہ سب کچھ بے غرض ہوتا ہے۔ وہ شعبۂ اُردو علی گڑھ مسلم یونیورسٹی کے غیر رسمی چیف آف دی پروٹو کول ہیں۔ طارق چھتاری ادب میں اپنی شہرت اور مقبولیت اور شعبے میں منصب کے اس درجے پر فائز ہیں کہ انھیں ان محنتوں اور زحمتوں کی کوئی ضرورت نہیں، لیکن ان معاملات میں وہ دل کے ہاتھوں مجبور ہیں۔ بنگال کے کسی دور افتادہ قصبے کا اُردو کا کوئی استاد اگر شعبۂ اُردو میں قدم رکھے گا تو سب سے پہلے طارق چھتاری کو ہی دریافت کرے گا اور یہ عین ممکن ہے کہ طارق چھتاری نے اس دن سے پہلے اس شخص کی شکل تک نہیں دیکھی ہوگی۔ ادبی جلسوں میں طارق چھتاری سب کی توجہ کا مرکز رہتے ہیں۔ ادیب اور شاعر انھیں بہت توجہ سے سنتے ہیں۔ کسی سمینار یا سمپوزیم کی نظامت کر رہے ہوں یا Moderation کر رہے ہوں تو ان کی باتیں سننے میں دل لگتا ہے۔ ادبی معاملات میں وہ بہت صاف گو ہیں لیکن یہ صاف گوئی کسی کی دل آزاری یا حوصلہ شکنی کا سبب نہیں بنتی۔ وہ اپنی بات بہت سلیقے، تہذیب اور پُر زور دلائل کے ساتھ پیش کرتے ہیں۔ ستر کی دہائی کے آخری حصے میں ان کی کہانیاں سامنے آئیں۔ یہ وقت ترقی پسندی اور جدیدیت کی سخت آویزش کا دور تھا۔ طارق چھتاری اور علی گڑھ میں ان کے معاصرین ان دونوں گروہوں میں سے کسی ایک کے بھی باد فروش بننا نہیں چاہتے تھے۔ ان دونوں گروہوں کے بڑوں کے درمیان کھڑے ہوکر طارق چھتاری بہت اطمینان سے اپنا موقف بیان کرتے اور لہجے کو تاب دار کیے بغیر اپنی بات مکمل کرکے ہی گفتگو ختم کرتے۔ ہم لوگ ذرا اکھڑ لہجے، طنز آمیز مکالموں اور دل آزار جملوں سے کام لیتے تھے۔ اس لیے اکثر بھول چوک ہوجاتی تھی۔ طارق چھتاری ایسے تمام موقعوں پر اپنے نرم لہجے، دلیل کی قطعیت اور مناسب مثالوں کے ہتھیاروں سے کام لے کر ہم لوگوں کی حماقتوں کی تلافی کردیتے تھے۔ ( طارق چھتاری اردو افسانے کا ایک معتبر نام ہے۔ وہ 1970ء کے بعد کی نسل کے ممتاز افسانہ نگار ہیں۔ بھارت کے معروف ادیب اور افسانہ نگار سید محمد اشرف کے طارق چھتاری کے فن اور شخصیت پر ایک مضمون سے یہ پارے نقل کیے گئے ہیں),Entertainment
340,معین احسن جذبی اور روکھی روٹی,https://urdu.arynews.tv/urdu-poet-moin-ahsan-jazbi/,"معین احسن جذبی اردو زبان کے ان شعرا میں سے ایک ہیں جنھوں نے ہم عصر شعرا کے مقابلے میں بہت کم کہا، لیکن اردو ادب کے معتبر اور نمایاں شاعروں میں شمار ہوئے۔ ان کی شاعری نے ہر خاص و عام کو متاثر کیا اور ان کے متعدد اشعار ضرب المثل بنے۔ اردو زبان کے اس مقبول شاعر سے متعلق غضنفر علی کے ایک مضمون سے یہ اقتباسات مصنّف کی یادوں پر مشتمل ہیں۔ غضفر علی کا تعلق بھارت سے ہے۔ وہ شاعر، ناقد اور فکشن رائٹر ہیں۔ انھوں نے اس تحریر میں جذبی سے اپنی ملاقات کا تذکرہ کرتے ہوئے ایک دل چسپ واقعہ رقم کیا ہے۔ معین احسن جذبی 13 فروری 2005ء کو علی گڑھ میں وفات پاگئے تھے۔ غضنفر لکھتے ہیں: ""احمد جمال پاشا نے جب میرا تعارف کرایا تو جذبی صاحب اس درجہ خوش ہوئے جیسا کہ کوئی مشفق استاد یا شفیق باپ ہوتا ہے۔ مجھ سے ان کے خوش ہونے کی میرے خیال میں تین وجہیں رہی ہوں گی، پہلی وجہ یہ کہ میں اس شعبے کا طالب علم تھا جسے جذبی نے اپنا گھر سمجھا۔ دوسری یہ کہ میں اس زبان میں ریسرچ کررہا تھا جو انھیں اپنی جان کی طرح عزیز تھی اور تیسری شاید یہ کہ میرے اندر بھی وہ صلاحیت موجود تھی جس کی بدولت کوئی تخلیقی فن کار کسی کو اپنے قبیلے کا فرد سمجھنے لگتا ہے۔ ان میں قوی تر سبب یہ تھا کہ میں ان کے شعبے کا طالبِ علم تھا جو اس حقیقت کا غماز بھی تھا کہ اُن کو اپنے شعبے سے کس درجہ لگاؤ تھا، مگر افسوس کہ اس شعبے نے ان کے ساتھ دشمنوں جیسا سلوک کیا اور اس حد تک گزند پہنچائی کہ انھوں نے برسوں اس کی طرف رخ نہیں کیا۔ یہ شعبے کی کوئی نئی بات نہیں تھی، بلکہ یہ روایت پہلے سے چلی آرہی تھی اور بعد تک باقی رہی۔ اس روایت کی آگ میں رشید احمد صدیقی بھی جلے، آلِ احمد سرور بھی جھلسے اور کئی دوسرے بھی اس کی لپٹوں میں لپیٹ لیے گئے۔ اس شعبے کی ایک مثبت اور مضبوط روایت بھی رہی۔ وہ یہ کہ بہت دنوں تک اس میں تخلیقیت کا بول بالا رہا۔ رشید احمد صدیقی، مجنوں گورکھ پوری، آلِ احمد سرور، معین احسن جذبی، خورشید الاسلام، خلیل الرحمان اعظمی، راہی معصوم رضا، شہریار، قاضی عبدالستار ایک سے ایک مشہورِ زمانہ تخلیق کار اس سے وابستہ رہے اور اپنے فن پاروں سے اس کے نام میں چار چاند لگاتے رہے مگر دل کو گداز کرنے، ذہن کو بالیدہ بنانے اور روح کو گرمانے والی اس روایت کو کسی کی نظر لگ گئی۔ غیر تخلیقیت کے سحر نے اس کے ارد گرد ایسا حصار کھڑا کیا کہ تخلیقیت کا داخلہ بند ہوگیا۔ تخلیقیت کے اکّے دکّے نمائندے کسی طرح داخل ہونے میں کام یاب ہوئے بھی تو وہ ہمیشہ غیر تخلیقی بلاؤں کی زد پہ رہے۔ سیوان کی اس ملاقات میں گوشہ نشینی اختیار کرنے اور مسلسل چپّی سادھ لینے والے جذبی نے ایسی جلوت پسندی اور محفل بازی کا ثبوت دیا کہ ہم دنگ رہ گئے۔ دورانِ دورِ میکشی انھوں نے ایسے ایسے قصّے سنائے اور نشے کی ترنگوں کے ساتھ لطائف کے ایسے ایسے شگوفے چھوڑے کہ ہم لوٹ پوٹ ہوگئے۔ عالمِ سرور میں ایک ایسا مقام بھی آیا جہاں جذبی نے ترنم سے غزلیں بھی سنائیں۔ ترنم سے غزلیں سنتے وقت بار بار مجھے ایک واقعہ یاد آتارہا: کسی محفل میں یونی ورسٹی کے ایک استاد نے جذبی سے ترنم کی فرمائش کر دی۔ جسے سن کر جذبی چراغ پا ہوگئے اور غصّے میں ایسا دیپک راگ الاپنا شروع کیا کہ لیکچرر صاحب کو اپنا دامن بچانا مشکل ہوگیا۔ وہ تو بھلا ہو اس محفل میں موجود کچھ نبض شناس سینئر استادوں کا کہ جنھوں نے انگلیوں میں دبے سگار کو ماچس کی تیلی دکھا دکھا کر جذبی کی حالتِ جذب کو ٹھنڈا کیا ورنہ تو اس جونیئر استاد کا اس دن خدا ہی حافظ تھا۔ اس واقعہ کے ساتھ ساتھ میں جذبی کی شخصیت کو سمجھنے کی کوشش کرتا رہا کہ ایک طرف تو جذبی کسی استاد کی درخواست پر برہمی کا اظہار کرتے ہیں اور دوسری جانب بغیر کسی فرمائش کے طلبہ کو ترنم سے غزل سناتے ہیں۔ جذبی کی شخصیت کا یہ تضاد پوری طرح تو سمجھ میں نہیں آیا، ہاں اتنا ضرور محسوس ہوا کہ جذبی طریقتِ شعر و سخن کے مجذوب تھے۔ مجذوب جو صرف من کی سنتا ہے۔ من کہتا ہے تو اللہ ھو کا نعرۂ مستانہ بھی لگاتا ہے اور من نہیں کہتا ہے تو بس ہُو کا عالم لیتا ہے۔ اس ملا قات کے دوران جذبی کے جذب و مستی کے کئی اور رنگ بھی دیکھنے کو ملے، غزل سنانے کے بعد شراب کا ایک لمبا گھونٹ بھر کر بولے غضنفر! کباب کے بغیر شراب پینا کیا ایسا نہیں لگتا جیسے غریب مزدور روکھی روٹی کھا رہے ہوں مگر ہم لوگ تو غریب ہیں نہیں، تو پھر یہ روکھی روٹی کیوں؟ جاؤ گھر والوں کو بولو کہ کباب دے جائیں۔ میں محفل سے اٹھ کر جمال پاشا کے قلعہ نما محل کے دروازے کے پاس پہنچا اور آہستہ آہستہ دستک دینا شروع کیا۔ پانچ سات منٹ تک مسلسل دستک دینے کے بعد بھی جب دروازہ نہیں کھلا تو جذبی صاحب اٹھ کر خود بھی دروازے کے پاس آگئے اور بولے: ’’اس طرح ناک کرنے سے بڑے دروازے نہیں کھلتے، انھیں پیٹنا پڑتا ہے۔ یوں۔‘‘ اور وہ دھڑا دھڑ دروازے پر مُکّے مارنے لگے۔ دھڑدھڑ کی آواز پر واقعی دروازہ کھل گیا۔ ایک گھبرایا اور ہڑبڑایا ہوا خادم قسم کا آدمی باہر نکلا اور ہکلاتا ہوا بولا، ’’جی، فرمائیے۔‘‘ ’’کباب لاؤ! کباب۔‘‘ میرے منہ کھولنے سے پہلے ہی جذبی صاحب بول پڑے‘‘ کباب! وہ اس طرح چونکا جیسے کسی پکّے مسلمان سے شراب پلانے کی فرمائش کر دی گئی ہو۔‘‘ ’’ہاں بھئی کباب؛ کہو تو ہجّے کر کے بتاؤں‘‘ جذبی صاحب کا لہجہ سخت ہوگیا۔ ’’مگر کباب تو نہیں ہیں۔‘‘ قدرے سنبھلتے ہوئے اس خادم نما آدمی نے جواب دیا ’’کیا کہا؟ کباب نہیں ہیں؟ اتنی بڑی حویلی، وہ بھی ایک مسلمان رئیس کی اور کباب نہیں؟ نہیں نہیں، کباب ضرور ہو گا جا کر کچن میں دیکھو!‘‘ جذبی صاحب کسی طرح یہ ماننے کو تیار نہ تھے کہ اس شاندار حویلی میں کباب نہیں ہوں گے۔ وہ آدمی چپ رہا۔ ’’کیا اس حویلی میں کچن نہیں ہے؟‘‘ کچن کیوں نہیں ہوگا صاحب!‘‘ تو پھر جاتے کیوں نہیں؟‘‘ ’’بات یہ ہے صاحب۔۔۔‘‘ ’’ہم کچھ سننے والے نہیں، تم جاؤ اور فوراً کباب لاؤ۔ ہمارے منہ کا مزہ بگڑا جا رہا ہے جاؤ! منہ کیا تاک رہے ہو؟‘‘جذبی صاحب نے اسے بولنے نہیں دیا۔ اس خادم یا خادم نما آدمی کی سمجھ میں نہیں آرہا تھا کہ وہ اپنے عزّت دار مالک کے اس معزز مہمان سے کس طرح نمٹے کہ قدرت کو اس کی حالت پر ترس آگیا اور اس نے اس کی مدد کے لیے خود مالک کو بھیج دیا۔ عین اسی وقت احمد جمال پاشا اپنی موٹر سے آدھمکے۔ شاید ہمیں وہ لینے آئے تھے۔ موٹر سے اتر کر سیدھے دروازے کے پاس آگئے۔ غالباً انھوں نے ہمیں دور ہی سے دیکھ لیا تھا۔ پاس آکر گھبراہٹ کے لہجے میں بولے: ’’سر! آپ یہاں؟‘‘ ’’ارے بھائی! تمھارے اس خادم سے کب سے کباب لانے کو کہہ رہے ہیں مگر یہ ہے کہ۔۔۔ ’’سر! آج کھانے کا انتظام کالج میں کیا گیا ہے نا، اس لیے یہاں کے تمام باورچی ادھر لگے ہوئے ہیں۔‘‘ جمال پاشا نے صورتِ حال کو سنبھالنے کی کوشش کی۔ ’’باورچی ہی تو گئے ہیں کچن اٹھ کر تو نہیں چلاگیا!‘‘ جذبی صاحب نے صورتِ حال کو پھر سے بے قابو کر دیا۔ ’’دراصل کئی دنوں سے کالج فنکشن میں مصروف ہونے… ’’رہنے دو، رہنے دو، میں سب سمجھ گیا۔ پاشا تم کیسے مسلمان ہو کہ گھر میں کباب تک نہیں رکھتے۔ لگتا ہے یہاں آ کر تم بھی بہاری ہوگئے ہو۔‘‘ ’’بہاری ہی نہیں سر!میں تو شدھ شاکا ہاری بھی ہوگیا ہوں، مانسا ہاری۔۔۔ بیماریوں نے جسم و جان کو دبوچ جو رکھا ہے۔ جلد تشریف لے چلیے، شامی، سیخ اور بہاری تینوں وہاں آپ کا بے صبری سے انتظار کر رہے ہیں۔‘‘ ’’پاشا! میں مان گیا کہ تم واقعی مزاح نگار ہو۔ اپنے گھر کی عریانیت پر تم نے کتنا خوب صورت اور دبیز پردہ ڈال دیا، چلو میں نے تمھیں معاف کیا۔‘‘ مصنّف نے اپنے اس مضمون کا عنوان ‘دنیا کو سمجھ کر بیٹھے ہیں’ رکھا ہے جو معین احسن جذبی کی اس مشہور غزل سے مستعار لیا گیا ہے‌۔ ملاحظہ کیجیے۔ غزلمرنے کی دعائیں کیوں مانگوں جینے کی تمنا کون کرےیہ دنیا ہو یا وہ دنیا اب خواہش دنیا کون کرے جب کشتی ثابت و سالم تھی ساحل کی تمنا کس کو تھیاب ایسی شکستہ کشتی پر ساحل کی تمنا کون کرے جو آگ لگائی تھی تم نے اس کو تو بجھایا اشکوں نےجو اشکوں نے بھڑکائی ہے اس آگ کو ٹھنڈا کون کرے دنیا نے ہمیں چھوڑا جذبیؔ ہم چھوڑ نہ دیں کیوں دنیا کودنیا کو سمجھ کر بیٹھے ہیں اب دنیا دنیا کون کرے",Entertainment
341,الفاظ اور شاعر,https://urdu.arynews.tv/alfaz-aur-shair-josh-malihabadi/,صرف ادبیوں اور شاعروں کے یہ دو ایسے طبقے ہیں جن سے الفاظ کی رسم و راہ ہے۔ ادیبوں سے ہر چند اُن کی ملاقات دوستانہ ہوتی ہے اور دونوں ایک دوسرے کے گھر آیا جایا کرتے ہیں لیکن بعض نازک مزاج، اسرار پسند اور نغمہ پرور اونچے گھرانوں کے الفاظ ان سے کُھل کھیلنا پسند نہیں کرتے۔ وہ اگر ادیبوں کے سامنے آتے بھی وہ ہیں تو اُن شوخ لڑکیوں کی طرح جو دور سے تو لگاوٹ دکھاتی ہیں لیکن جب اُن کا دامن پکڑنے لپکو تو قہقہے مارتی ہوئی الٹے پاؤں بھاگ جاتی ہیں۔ البتہ شاعروں کے ساتھ اُن کا برتاؤ دوستوں ہی کا سا نہیں، قرابت داروں کا سا ہوتا ہے۔ وہ شاعروں سے اس طرح ملتے جلتے ہیں جیسے ایک ہی گھر کے مختلف افراد یا ساتھ کے کھیلے ہوئے لنگوٹیا یار۔ شاعروں کو یہاں تک اختیار دے رکھا ہے کہ وہ جب چاہیں اُن کے لباس تبدیل کر دیں۔ اُن کی لَے اور رنگ بدل دیں، اُن کا رخ موڑ دیں۔ اُن کے معنوں میں تنگی یا وسعت پیدا کر دیں۔ اُن کے خط و خال میں کمی بیشی فرما دیں۔ شاعر کا مکان الفاظ کی عبادت گاہ ہے۔ جہاں ادنیٰ و اعلیٰ ہر قسم کے الفاظ ایک ہی صف میں کھڑے نظر آتے ہیں اور صفوں میں ایسی شایستگی ہوتی ہے جیسی راگنی کے بولوں میں ہم آہنگی۔ ؎ ایک ہم ہیں کہ ہوئے ایسے پشیمان کہ بسایک وہ ہیں کہ جنھیں چاہ کے ارماں ہوں گےمومن خاں مومنؔ لفظ ” بس“ میں شاعر نے اس قدر شدت پیدا کر دی کہ لغت حیران ہو کر رہ گئی ہے۔ ؎ سخت کافر تھا جس نے پہلے میرؔمذہبِ عشق اختیار کیا ایک شرعی لفظ کو لغت سے اس طرح ہٹا کر استعمال کیا ہے کہ لغت کا سَر چکرا کر رہ گیا اور اُس کے منہ سے جھاگ نکل رہا ہے۔ (از قلم: جوشؔ ملیح آبادی),Entertainment
342,رہتی دنیا تک اقبال مشرق کا ولولہ خیز شاعر رہے گا!,https://urdu.arynews.tv/pitras-bukhari-article-urdu-translation/,’’وہ انسان جس نے اردو شاعری کو مردانہ پن بخشا۔‘‘ اقبال کی وفات سے ہندوستان ایک جلیل القدر شاعر سے کہیں زیادہ باعظمت ہستی سے محروم ہو گیا۔ وہ بطور ایک عالم اور تاریخ، فلسفہ اور مذہب کے سرگرم طالب علم بھی ان لوگوں کے لئے جو اپنی محدود قابلیت کے سبب اس کی اعلیٰ شاعری تک رسائی سے قاصر تھے، منبع فیض وجود تھا۔ بطور شاعر اگرچہ اس کا مقام نہایت بلند تھا لیکن ادبی اور عمرانی دنیا میں اثر و نفوذ کے لحاظ سے اس کا مقام اس سے بھی بلند تر تھا۔ اس کی وفات سے جہاں مسلمانوں سے ایک فصیح اللسان پیغامبر اور ان کی تہذیب کا ایک بہت بڑا شارح چھن گیا ہے وہاں اردو شاعری سے خدا معلوم کتنی دراز مدت کے لئے اہمیت اور منزلِ مقصود چھن گئی۔ کم و بیش چالیس سال گزرے جب اقبال کی شاعرانہ زندگی کا آغاز ہوا۔ اس وقت اردو شاعری اگرچہ لوگوں میں مقبول تھی اور ہر کس و نا کس اس سے لطف اندوز ہوتا تھا۔ اس کا مقصد خود زندگی نہیں بلکہ محض زندگی کے حاشیہ کی تزئین سمجھا جاتا تھا۔ اگرچہ یہ مقبولِ عام فن تھا مگر یہ فن محض فن کی خاطر اختیار کیا جاتا تھا۔ اس وقت شاعری کیا تھی؟ محض جذبات انگیز عیاشی، نرم و نازک، دل خوش کن، مزاحیہ یا ہجویہ، لیکن سراسر بے ربط۔ اسی لئے اس کے اختیار کرنے میں سنجیدگی اور متانت سے کام لینے کی ضرورت نہ سمجھی جاتی۔ لیکن مسلمانوں کے دلوں میں ایک نیا احساس کروٹیں لے رہا تھا۔ اور لوگوں کی زبان پر تعمیرات ملت اور ترقی کے الفاظ آنے شروع ہو گئے تھے۔ ان میں جو زیادہ ذکی الحس واقع ہوئے تھے۔ انہوں نے آرٹ کو پھر ڈھونڈ نکالا کہ یہ بھی انسان کے زیادہ اہم مشاغل میں سے ایک ہے اور اس کو اعلیٰ سنجیدگی اور مقصد و مدعا سے معمور کرنے کی کوشش کی گئی۔ چنانچہ حالی ایسا غزل گو عہد شباب کی ہوس کاریوں سے تائب ہو کر مشہور زمانہ مسدّس کا مصنف بن گیا۔ جس نے خوابِ غفلت کے متوالے ہندوستانی مسلمانوں کو اس طرح جھنجھوڑ جھنجھوڑ کر جگایا کہ کوئی ایک نظم نہ اس سے پہلے اور نہ اس کے بعد ایسا کر سکی۔ ان ہی حالات میں اقبال جس نے اسی فرسودہ ڈگر پر اپنی شاعری شروع کی تھی، محسوس کرنے لگا کہ اس کا دل مسلمانوں کے احیا اور ان کی نئی زندگی کے خواب سے مضطرب اور بے قرار ہے۔ ہندوستان ہمارااقبال کی ابتدائی نظموں سے ہی جو اس رجحان کے ماتحت لکھی گئیں۔ اس کے ولولہ، عمل سے بے تاب دل اور اپنے وطن کے لئے جذباتِ محبت کا پتہ لگتا ہے، اس کی نظم، ’’سچ کہہ دوں اے برہمن گر تو برا نہ مانے‘‘ اب تک فرقہ وارانہ اتحاد کی سب سے زیادہ پُر اثر اپیل ہے جو کسی محب وطن کے قلم سے نکلی ہو۔ اور اس کا شہرۂ آفاق گیت ”ہندوستان ہمارا“ میرے خیال میں بہترین قومی گیت ہے جس پر کسی کو اعتراض نہیں ہو سکتا اور جس سے بہتر گیت کی شاید مدت مدید تک بننے کی امید نہیں ہو سکتی۔ لیکن مذہب اسلام کے غائر مطالعہ نے جو اقبال نے اپنی زندگی کے آخری ایام تک مسلسل جاری رکھا۔ اس کے افق خیال کو وسعت بخشی۔ وطن اور ملک کی نسبت سے قوموں کا تصور اس کی فطرت کے خلاف تھا۔ اپنی شاعری اور اپنی گفتگو میں وہ ہمیشہ یورپ کی مثال دے کر انسانوں کو ملکوں اور وطنوں کے تنگ دائروں میں تقسیم کرنے کی بیہودگی ثابت کیا کرتا۔ وہ ایک ایسے تمدنی نصب العین کا قائل تھا جو انسانوں کو وطنوں اور قوموں کے اختلافات کی سطح سے بلند کر دے اور جو زندگی کو ایک مقصود مدعا بخشے کیونکہ اس کے نزدیک آرٹ کا با مقصد ہونا محض زندگی کے اصول علت العلل کا جزو لاینفک تھا۔ اسی قسم کی ہمہ گیری اور با مقصدیت انہیں نظر آئی تو اسلام میں یا چند جرمن فلسفیوں کی تعلیمات میں جن سے وہ بے دریغ اپنی شاعری میں استفادہ کرتا رہا۔ مجازی خیالی دنیاجس دور سے ہم ہندوستان میں گزر رہے ہیں اگرچہ اس میں بڑے بڑے امکانات پوشیدہ ہیں تاہم اس میں ایک خاص غم ناک کیفیت موجود ہے۔ ہم میں شاید ہی کوئی فن کار ایسا ہو جس کے فن میں گھر کے لئے اداسی بطور مرض کے موجود ہو۔ ہم دور دراز خیالی دنیاؤں کے آرزومند ہیں۔ اور خواہ وہ دنیائیں خیالی ہوں یا حقیقی۔ ان کی زمانی یا مکانی دوری ہی ان کے اندر ایک بے پناہ دلکشی پیدا کر دیتی ہے۔ اقبال نے اسلام کے ابتدائی زمانے پر پُر شوق نظر ڈالی۔ اس کی آرزو تھی کہ وہ اس عہد کے مسلمانوں کی سادگی، بلند ہمتی، ایمان اور عزم و استقلال کو دوبارہ پیدا کر سکے۔ ایک عالمگیر تمدن کے لئے اس کی دلی خواہش انسان کی تقدیر میں اس کا زبردست ایمان، انسان کے ارتقا میں اس کا پختہ یقین کہ وہ مقصد کی بلندیوں کو منزل بمنزل طے کرتا ہوا کمال کی چوٹیوں پر پہنچ سکتا ہے ان شرائط کے مطابق جو مسلم گھرانے میں پیدائش کے سبب اور اسلامی تعلیمات اس کے ذہن نشین ہو چکی تھیں۔ ان سب باتوں نے اس کی شاعری کو اسلامی رنگ دے دیا۔ جس کا نتیجہ یہ ہوا کہ ہندوستان میں اس کے بعض قدر دان اس سے چھن گئے۔کسی شاعر کے کلام کی قدر اور اس کے اعتقاد کے باہمی تعلق کی بحث پرانی چیز ہے اور میں اس کے متعلق یہاں کچھ نہ کہوں گا۔ مگر اس میں شک نہیں کہ کچھ نہ کچھ ایسے لوگ ضرور ہوتے ہیں جو صرف اس لئے ملٹن کی شاعری سے لطف اندوز نہ ہوں کہ وہ اس کے مذہبی عقائد سے متفق نہیں یا جو شیکسپیئر کا کلام محض اس لئے پڑھنا گوارا نہ کریں کہ وہ اس کی شاہ پرستانہ خیالات کو پسند نہیں کرتے۔ لیکن دوسرے لوگوں کے لئے جو کولرج کے لفظوں میں کسی شاعر کے کلام کا مطالعہ کرتے وقت ”انکار کو عمداً معطل کر دیتے ہیں“ اقبال رہتی دنیا تک مشرق کا سب سے زیادہ ولولہ خیز شاعر رہے گا۔ فارسی اور اردواس کے بعض ہم وطنوں کی بدقسمتی ہے کہ اقبال کے بہترین کلام کا زیادہ تر حصہ فارسی میں ہے اور اس کی صرف ایک طویل نظم اسرارِ خودی کا ترجمہ جو پروفیسر نکلسن نے کیا ہے، انگریزی زبان میں ملتا ہے۔ تاہم اس کا ابتدائی کلام جو اردو میں ہے وہی اس کی ہندوستانی شاعروں میں ایک بلند مقام دینے کے لئے کافی ہے۔ لیکن خواہ اس نے اپنی نظمیں اردو میں لکھیں، خواہ فارسی میں، اس کا اردو شاعری پر گہرا اور مسلسل اثر پڑتا رہا۔ پیدائش کے لحاظ سے وہ پنجابی تھا (اصل میں اقبال کشمیری اور ذات کا سپرو تھا) اسی لئے اس کے یوپی کے نکتہ چیں اس کو ہمیشہ یہ حقیقت ایسے لفظوں میں یاد دلاتے رہے جن میں انصاف کم اور تلخی زیادہ ہوتی تھی اور اس کی شاعری کی زبان کو ٹکسال باہر ہونے کا طعنہ دیتے رہتے۔ اور یہ باوجود اس حقیقت کے کہ وہ داغ کا معنوی فرزند تھا۔ جو اردو زبان کا مسلمہ بادشاہ ہوا ہے لیکن اس کی غیر معمولی قابلیت نے اس کے نکتہ چینوں کو جلدی خاموش کر دیا۔ اور اس کی طرز شاعری کے بے شمار پہلو ملک کے طول و عرض میں پیدا ہو گئے۔ اگر افراد کی وسیع اثرات کا تذکرہ کرنا اندیشناک نہ ہو تو اس ضمن میں تین ہستیوں کا نام لیا جا سکتا ہے جنہوں نے اپنے اپنے رنگ میں اردو ادب کو نئی اور مختار صورت بخشی ہے۔ مولانا ظفر علی خان نے زمیندار کے ابتدائی ایام میں اس میں مضمون لکھ لکھ کے اردو صحافت کو ایک ایسی زور دار اور لچکیلی زبان سے مالامال کیا جس سے وہ پہلے قطعاً ناواقف تھی۔مولانا ابوالکلام آزاد نے اردو نثر کو وہ شوکت، فراوانی اور شیرینی بخشی جس کا راز انہوں نے عربی زبان کے مطالعہ کرتے وقت پا لیا تھا لیکن چٹپٹے مضامین یا پُر اثر وعظوں کی نسبت شاعری لوگوں کے دلوں میں زیادہ دیرپا اثر رکھتی ہے اور شاعر زبان پر زیادہ گہرے نقوش چھوڑ جاتے ہیں۔ جدید اردو کے بنانے والوں میں اقبال (اور اسی طرح اس کا پیش رو غالب) ابھی تک سب سے نمایاں اور زبردست اثر ڈال رہا ہے۔ ہزاروں ترکیبیں اور الفاظ جو ان دونوں استادان فن نے گھڑے یا اپنے فارسی کے پیشرو استادوں سے مستعار لئے آج بھی اردو تحریر اور تقریر میں ان کی گونج سنائی دے رہی ہے۔ (اردو کے ممتاز ادیب، طنز نگار اور ماہرِ نشریات پطرس کے انگریزی مضمون کا ترجمہ از صوفی ریاض حسین),Entertainment
343,اخترالایمان: انصار کانفرنس کے ہیرو,https://urdu.arynews.tv/urdu-poet-in-nagina/,راقم الحروف کی ملاقات اختر الایمان سے ٹھیک ساٹھ سال پہلے ہوئی۔ ۱۹۴۲ء ماہ جون، میرے آبائی قصبہ نگینہ میں آل انڈیا انصار کانفرنس منعقد ہوئی۔ اس کانفرنس میں ہندوستان کے کونے کونے سےانصاری برادری کے لیڈران آئے تھے۔ میرا مطلب ہے ’’انصاری جدید‘‘ اور اس کانفرنس کی وجہ سے قصبہ کے ایک مشہور حکیم ایوب انصاری اپنی بدنامی سے اس قدر ڈرے ہوئے تھے کہ تین روزہ کانفرنس کے دوران اپنے گھر سے ہی نہ نکلے۔ اس کانفرنس کے سکریٹری مشہور رہنما قیوم انصاری نے ایسی گرم تقریر کی کہ غیر انصاریوں کو جوش آگیا اور نقص امن کا اندیشہ ہونے لگا۔ تب صدر محفل کے کہنے پر اخترالایمان نے جو ان ’جغادریوں‘ کے سامنے ’’طفل مکتب‘‘ معلوم ہو رہے تھے، وہ دھواں دھار تقریر کی کہ دونوں فریقوں کو شکایت کی گنجائش نہ رہی۔ انھوں نے کہا کہ دراصل یہ انگریزی سامراج کی حکمت عملی کا نتیجہ ہے کہ ملت اسلامیہ کے دو گروپ ایک دوسرے کے حریف بنے ہوئے ہیں۔ اخترالایمان اس انصار کانفرنس کے ہیرو ٹھہرے۔ اور بعد میں ہم نوجوانوں نے جو ’’ساقی‘‘ میں ان کی نظمیں پڑھتے تھے، ان سے کلام سنانے کی فرمائش کی تو اخترالایمان نے اپنی دو نظمیں ’’نقش پا‘‘ اور ’’محلکے‘‘ ترنم سے سنائیں۔ تب تک ان کا مجموعہ کلام شائع نہیں ہوا تھا۔ چند ماہ بعد پھر وہ نگینہ تشریف لائے اور اس رات ہم نے ان کی زبانی وہ سب نظمیں سنیں جو ’’گرداب‘‘ میں شائع ہوئیں۔ ’’انصار کانفرنس‘‘ کی لیڈری ان کے قدموں میں تھی مگر اختر نے اس سلسلے کو منقطع کردیا۔ ان دنوں وہ ساغر نظامی کے رسالے ’ایشیا‘ کے نائب مدیر تھے۔ نگینہ کے بعد اخترالایمان سے میری ملاقاتیں دہلی میں ہوئیں مگر وہ جلد ہی علی گڑھ ایم۔اے کرنے چلے گئے۔ وہاں بھی ایک سال رکے اور ان کے کچھ عرصہ کے لیے قدم تھمے۔ پونا میں اور پھر پونا سے بمبئی۔ بمبئی میں اخترالایمان کو خاصی جدوجہد کرنی پڑی۔ انھوں نے فلم کا اسکرین پلے اور مکالمے لکھنا اپنا ذریعہ معاش بنالیا۔ باندرہ میں ان کا دو کمرے کا ایک فلیٹ تھا، گراؤنڈ فلور پر۔ پھر جب ان کی مقبولیت اور آمدنی میں اضافہ ہونے لگا تو انھوں نے اس مکان میں اپنی لائبریری بنالی اور باندرہ میں ہی ایک بڑا فلیٹ خرید لیا۔ بمبئی آنے کے بعد ان کی شادی ہوئی۔ اس نئے فلیٹ میں وہ ایک خوش حال زندگی گزار رہے تھے۔ ان کی لکھی ہوئی فلم ’’قانون‘‘ جس میں کوئی گانا نہیں تھا، ان کے مکالموں کے باعث بہت مقبول ہوئی اور وہ ان کی کامیابی اور خوش حالی کا پیش خیمہ ثابت ہوئی۔ البتہ آخری دنوں میں انھوں نے بیماری اور مالی مجبوریوں کے باعث وہ بڑا فلیٹ بیچ دیا تھا اور باندرہ میں ہی دو کمرے کا فلیٹ خرید لیا تھا۔ (رفعت سروش کی یادوں سے ایک پارہ),Entertainment
344,اردو، جسے خون جگر سے ہندو مسلم نے سینچا,https://urdu.arynews.tv/urdu-language-in-india/,مشہور شاعر داغ دہلوی نے کیا خوب کہا ہے ؎ اردو ہے جس کا نام ہمیں جانتے ہیں داغؔہندوستاں میں دھوم ہماری زباں کی ہے اردو ہمارے ملک کی مشترکہ وراثت کی امین ہے۔ یہ خالص ہندوستانی زبان ہے اور ہمارے مشترکہ کلچرکی نمائندگی کرتی ہے۔ اردو ترکی زبان میں فوج یا لشکر کو کہتے ہیں۔ دراصل اس زبان کی پیدائش اور پرورش فوجی چھاؤنی میں ہوئی جہاں ہر مذہب، ذات اور نسل کے فوجی ہوتے ہیں۔ ان فوجیوں کے آپسی میل جول اور مختلف زبانوں کے تال میل سے اردو زبان وجود میں آئی۔ ایک غلط فہمی ہمارے معاشرے (ہندوستان) میں عام ہو چکی ہے کہ اردو صرف مسلمانوں کی زبان ہے۔ اس غلط فہمی کی ایک وجہ اس زبان کا فارسی رسم الخط ہے اور دوسری وجہ یہ ہے کہ آج اردو لکھنے پڑھنے کا دستورعموماً مسلمانوں میں ہی پایا جاتا ہے۔ حقیقت یہ ہے کہ اردو میں ۶۰ فیصد سے زیادہ کھڑی بولی کے الفاظ ہیں جو اردو اور ہندی دونوں کی ماں ہے۔ اس زبان کو ابتدا میں ہندوستانی، ہندوی اور اردو کے نام سے موسوم کیا گیا۔ چودھویں صدی عیسوی میں جب ہندوستان پر مسلمانوں کی حکومت قائم ہوئی تو ان کے فوجی سپاہیوں کی زبان ترکی، عربی اور فارسی تھی۔ اس وقت ہندوستان میں سنسکرت، کھڑی بولی، برج بھاشا، مگہی اور ہریانوی زبانوں کا بول بالا تھا۔ مختلف تہذیبوں اور زبانوں کے باہمی میل جول سے ایک نئی تہذیب اور ایک نئی زبان وجود میں آئی جس میں مختلف تہذیبوں کی رنگا رنگی اور مختلف زبانوں کے الفاظ و استعارات نے جگہ پائی۔ مشہور تاریخ داں ڈاکٹر تارا چند لکھتے ہیں: ’’مسلم ذہن ہندوانہ رنگ و روپ قبول کرنے لگا اور اس نے فارسی و ترکی کی جگہ مقامی زبانوں کو سیکھنا اور استعمال کرنا شروع کیا۔ ہندوؤں نے عربی، فارسی اور ترکی الفاظ کو مقامی محاوروں میں جگہ دی۔ اس لین دین کا منافع ہماری تہذیب کے خزانے میں اردو کی شکل میں شامل ہوا۔‘‘ کرشن چندر نے اردو کی خصوصیت پر روشنی ڈالتے ہوئے لکھا ہے: ’’اردو ادب شروع ہی سے ایک مشترکہ ہند آریائی تہذیب اور کلچر کا گہوارہ رہا ہے۔ اس کی ترویج و اشاعت میں ہندوؤں اور مسلمانوں، سکھوں اور عیسائیوں نے مل جل کر حصہ لیا ہے۔اردو ایک ہندوستان گیر زبان ہے۔ اس نے اپنے دائرہ اثر میں ہر مذہب و ملت ، ہر رنگ و نسل کے افراد کے محسوسات اور جذبات کو سمو کر ایسا ادبی رنگ و روپ عطا کیا ہے جس سے اس زبان کے ادب اور شاعری پر باہمی میل جول، رواداری، محبت، اخوت اور قومی یکجہتی کے جذبوں کی گہری چھاپ پڑ چکی ہے۔ ان ہی عناصر کی موجودگی نے اردو زبان و ادب کو ایک سیکولر مزاج عطا کیا ہے جو سارے ہندوستانی عوام کے جمہوری جذبے سے ہم آہنگ ہے۔‘‘ انہی خیالات کو جگن ناتھ آزاد نے شعری پیکر میں یوں ڈھال کر پیش کیا ہے: غلط ہے جو سمجھتا ہے اغیار کی بولییہ ہے اخلاص کی، طرزِ تکلم، پیار کی بولی ریاضِ ہند میں اردو وہ اک خوش رنگ پودا ہےجسے خون جگر سے ہندو مسلم نے سینچا ہے برج لال رعنا نے اردو کے ہندوستانی نژاد ہونے کا یوں اعتراف کیا ہے: نام اردو کبھی ہندی کبھی ہندوستانیفارسی خالہ مری سنسکرت ہے نانی بھارتی اپنا لباس اور سنگھار ایرانیلے کے ہر پھول سے رس، کرتی ہوں گل افشانی میرا ہر دیس سے پربندھ ہے، ہر قوم سے سمبندھمیں کسی دین کی تابع، نہ دھرم کی پابند اردو زبان کے اس سیکولر مزاج کے باوجود آج اردو زبان کا سب سے بڑا المیہ یہ ہے کہ اسے محض مسلمانوں کی زبان تعبیر کر لیا گیا ہے۔ زبان تہذیب اور کلچر کی پروردہ ہوتی ہے لیکن اسے مذہب سے جوڑکر دیکھا جانے لگا۔ زبان مذہبی لٹریچر کے مطالعے کا وسیلہ تو ہوسکتی ہے لیکن کوئی مذہب کسی زبان کو جنم نہیں دے سکتا۔ آج چونکہ اردو لکھنے پڑھنے والا طبقہ بیشتر مسلمانوں پر محیط ہے، اس لئے اگر ہم تسلیم کر بھی لیں کہ اردو مسلمانوں کی زبان ہے تو اردو زبان و ادب کی ترقی اور نشوونما میں کار ہائے نمایاں انجام دینے والے غیر مسلم ادیبوں، شاعروں اور دانشوروں کے ساتھ ہونے والی زیادتی کو ہم کیا نام دیں گے؟ کیا اردو زبان و ادب کی تاریخ سینکڑوں غیر مسلم شعرا و ادیب کے ذکر کے بغیر مکمل ہو سکتی ہے جنہوں نے نہایت پیارسے اردو کی زلفیں سنواری ہیں اور اس زبان کی آبیاری اور نشوونما میں اپنا خونِ جگر شامل کیا ہے۔ یہ درست ہے کہ اردو کے فروغ اور ارتقائی سفر میں ولی دکنی، میر امن، مرزا ہادی رسوا، داغ دہلوی، بہادر شاہ ظفر، حسرت موہانی، میر، غالب، ذوق، اقبال، فیض، ساحر وغیرہ کا اہم رول رہا ہے لیکن نہال چند لاہوری، درگا سہائے سرور، للو لال جی کوی، دیا شنکر نسیم، لبھو رام جوش ملیسانی، پنڈت بالمکند عرش ملیسانی، موہن دتاتریہ کیفی، برج نارائن چکبست، تلوک چند محروم وغیرہ بھی وہ شاعر اور ادیب ہیں جنہوں نے ابتدائی دور میں اردو کے خدوخال کو نمایاں کرنے میں اہم رول ادا کیا۔ یہ رام بابو سکسینہ تھے جنہوں نے پہلی بار اردو ادب کی تاریخ مرتب کی۔ منشی نول کشور کی خدمات سے صرف نظر ممکن ہی نہیں ہے، جنہوں نے ۱۸۵۸ء میں لکھنؤ میں نول کشور پرنٹنگ پریس اور بک ڈپو قائم کیا جس کے توسط سے سینکڑوں کتابیں اور رسالے محفوظ ہوئے۔ ان کی اس گراں بہا خدمت کے اعتراف میں حکومت ہند نے ۱۹۷۰ء میں ان پر ڈاک ٹکٹ جاری کیا۔ راجہ رام نارائن موزوں، مہاراجہ شتاب رائے، کلیان سنگھ عاشق کی سرپرستی اور مربیانہ سلوک کی وجہ سے اردو نے ترقی کی منزلیں طے کیں۔ ان لوگوں نے نہایت محبت اور شفقت کے ساتھ اردو کو پاؤں پاؤں چلنا سکھایا۔اردو ادب کی تاریخ منشی پریم چند کو کیسے فراموش کر سکتی ہے جنہوں نے اردو کا پہلا افسانہ ’سوز وطن‘ کے عنوان سے تحریر کیا۔ یہی نہیں بلکہ منشی پریم چند نے ہی اردو افسانے کو رومان کی وادی سے نکال کر حقیقت کی سنگلاخ زمینوں پر قدم جمانے کا ہنر عطا کیا۔ یہ پریم چند تھے جنہوں نے ہندوستان میں ترقی پسند تحریک کے شروع ہونے سے پہلے افسانہ ’کفن‘ لکھ کر اپنی دور اندیشی اور ترقی پسندی کا ثبوت دیا۔ سعادت حسن منٹو، عصمت چغتائی، احمد ندیم قاسمی، علی عباس حسینی کے ساتھ ساتھ راجندر سنگھ بیدی، اپندر ناتھ اشک، دیوندر ستیارتھی، بلونت سنگھ، ہنس راج رہبر، رامانند ساگر وغیرہ نے اردو افسانے کو فن کی بلندی تک پہنچانے میں اہم رول ادا کیا۔ اسی طرح شاعری کے میدان میں مجاز، فیض، جگر مراد آبادی، جوش، سردار جعفری، جذبی، کیفی اعظمی، اخترالایمان کے ساتھ رام پرساد بسمل، رگھوپتی سہائے فراق گورکھپوری کی غزلوں نے اردو عوام کے دلوں پر حکومت کی ہے۔ یہ دور اردو زبان و ادب کا سب سے سنہرا دور کہلاتا ہے جس میں اردو زبان اپنی پوری توانائی کے ساتھ جلوہ گر ہوئی اور ہر طرح کے موضوعات و مضامین اردو زبان کے وسیلے سے ادا ہونے لگے۔ اردو شاعر و ادیب کی اس نسل سے پیوستہ جو دوسری نسل اردو کی آبیاری کے لئے تیار ہوئی اس میں مسلم ادیب و شاعر کے شانہ بہ شانہ جگن ناتھ آزاد، کنہیا لال کپور، نریش کمار شاد، بششیر پردیپ، دیوندر اسر، برج پریمی، آنند نارائن ملا، حکم چند نیر، گیان چند جین، مالک رام، کمار پاشی، کشمیری لال ذاکر، کنور مہندر سنگھ سحر وغیرہ جیسے عاشقانِ اردو کا نام سنہری حرفوں سے لکھے جانے کے لائق ہے۔ اردو کو اپنے قلم کا وسیلہ بنانے والوں کی یہ طویل فہرست اس بات کی ضامن ہے کہ اردو زبان کسی خاص مذہب، فرقے یا علاقے کی زبان نہیں ہے بلکہ اس کی آبیاری اور نشوونما میں ہر مذہب و ملت اور خطے کے افراد نے بھرپور حصہ لیا ہے۔ اردو زبان اسی مشترکہ تہذیب کی نہ صرف نمائندہ ہے بلکہ اس تہذیب کے اظہار کا وسیلہ بھی ہے۔ لیکن آج اس تلخ حقیقت کو بھی ہم نظر انداز نہیں کر سکتے کہ اردو کے متوالوں کی تعداد پہلے کے تناسب میں کافی کم ہو چکی ہے۔ اردو کو اوڑھنا بچھونا بنانے والے شیدائی اب خال خال نظر آتے ہیں لیکن صورت حال مایوس کن بھی نہیں ہے۔ سلیقے سے ہواوؤں میں جو خوشبو گھول سکتے ہیںابھی کچھ لوگ باقی ہیں جو اردو بول سکتے ہیں کالم نگار شکیل شمسی نے اردو کے ماضی اور موجودہ تشفی بخش صورت حال پر روشنی ڈالتے ہوئے لکھا ہے: ’’اگر ہم اردو کی تاریخ پر نظر ڈالیں تو کسی زمانے میں منشی نول کشور اس کے فروغ میں مصروف نظر آئیں گے، کہیں غالب کی تحریروں میں ہر گوپال تفتہ جا بجا مسکراتے ہوئے ملیں گے، کہیں پنڈت برج نارائن چکبست اور رتن ناتھ سرشاراردو کی راہوں میں پھول بچھاتے ہوئے نظر آرہے ہوں گے۔ شاید کوئی کہے کہ آزادی سے پہلے کی بات کرنے کا کیا فائدہ؟ مگر آزادی کے بعد بھی تو رگھوپتی سہائے فراق گورکھپوری، کنور مہندر سنگھ بیدی، جگن ناتھ آزاد، نریش کمار شاد، سمپورن سنگھ گلزار، کرشن بہاری نور، شین کاف نظام اور پنڈت گلزار زتشی جیسے نام بھی تو گلستان اردو کو سیراب کرتے رہے اور آج تو نہ جانے کتنے نوجوان لڑکے رنجیت چوہان کی شکل میں اردو کی خدمت کررہے ہیں تو ان کو کیا کہیں گے؟ دراصل اردو زبان میں محبت کی ایسی خوشبو بسی ہوئی ہے جو ہر کسی کے دل و دماغ کو معطر کر دیتی ہے۔ اس زبان کی جادوئی قوت نے سب کے دلوں کو مسخر کر رکھا ہے۔ اردو دراصل محبت اور آشتی کی زبان ہے۔ اس زبان میں دوسری زبانوں کے الفاظ کو اپنانے کی بڑی قوت ہے۔اس لئے اردو میں مختلف زبانوں کے الفاظ نے جگہ بنائی ہے۔ یہ ممکن ہے کہ تمام لوگ اس زبان کو لکھ یا پڑھ نہ سکیں لیکن ہندوستان کے بیشتر علاقوں میں اسے سمجھا اور بولا جاتا ہے۔ اس طرح ہم کہہ سکتے ہیں کہ اردو زبان کا اپنا کوئی مخصوص علاقہ نہیں ہے لیکن یہ سارے علاقے کی زبان ہے۔ اردو زبان کی شیرینی اور مٹھاس کے بغیر فلم، ڈرامے، غزلیں، گانے سب نامکمل ہیں۔ اردو زبان کی فصاحت اور شین قاف کی درستی کی وجہ سے گلوکاروں اور اداکاروں کے لئے اس زبان کو اپنانا لازمی ہوتا ہے۔ کسی شاعر نے بہترین اعتراف کیا ہے: وہ کرے بات تو ہر لفظ سے خوشبو آئےایسی بولی وہی بولے جسے اردو آئے (بھارتی ادیب اور مضمون نگار وصیہ عرفانہ کی ایک تحریر سے اقتباسات),Entertainment
345,"""گالی ہمارا قومی خمیر ہوگئی ہے!”",https://urdu.arynews.tv/prem-chand/,"پریم چند ایک بڑے افسانہ نگار اور مصنّف تھے جنھوں نے عام معاشرتی برائیوں اور لوگوں میں رائج بعض غلط تصورات، مخرب الاخلاق باتوں اور بھونڈے انسانی رویوں کی نشان دہی بھی کی اور بغرضِ اصلاح ان پر مضامین بھی لکھے۔ اردو ادب میں ان کا نام آج بھی زندہ ہے۔ یہ پریم چند کی ایک ایسی تحریر ہے جس میں انھوں نے بھارتی سماج میں گالی اور بدکلامی کی عادت کو موضوع بنایا ہے۔ پریم چند لکھتے ہیں، ""گالی ہمارا قومی خمیر ہوگئی ہے۔ کسی یکہ پر بیٹھ جائیے اور سنیے کہ یکہ بان اپنے گھوڑے کو کیسی گالیاں دیتا ہے۔ ایسی فحش کہ طبیعت مالش کرنے لگے۔ اس غریب گھوڑے کی ذات خاص اور اس کی مادرِ مہربان اور اس کے پدرِ بزرگوار اور اس کے جدِ ناہنجار سب اس نیک بخت اولاد کی بدولت گالیاں پاتے ہیں۔” ""ہندوستان ہی تو ہے۔ یہاں کے جانوروں کو بھی گالیوں سے لگاؤ تھا ہی۔ سرکار فیض مدار نے آج کل گالیاں بکنے کے لیے ایک محکمہ قائم کر رکھا ہے۔ اس محکمہ میں شریف زادے اور رئیس زادے لیے جاتے ہیں۔ انہیں بیش قرار مشاہرے دیے جاتے ہیں اور رعایا کے امن و امان کا بار ان پر رکھا جاتا ہے۔ اس محکمہ کے لوگ گالیوں سے بات کرتے ہیں۔ ان کے منہ سے جو بات نکلتی ہے، مغلظ نجاست میں ڈوبی ہوئی، یہ لوگ گالیاں بکنا حکومت کی علامت اور اپنے منصب کی شان سمجھتے ہیں۔” ""یہ بھی ہماری کج فہمی کی ایک مثال ہے کہ ہم گالی بکنے کو امارت کی شان خیال کرتے ہیں۔ اور ملکوں میں زبان کی پاکیزگی اور شیریں بیانی، بشرہ کی متانت اور بردباری، شرافت اور امارت کے ارکان سمجھے جاتے ہیں۔ اور بھارت ورش میں زبان کی غلاظت اور بشرہ کا جھلا پن حکومت کا جزو خیال کیا جاتا ہے۔ دیکھیے فربہ اندام زمیندار اپنے اسامی کو کیسی گالیاں دیتا ہے۔ جناب تحصیل دار صاحب اپنے باورچی کو کیسی صلواتیں سنا رہے ہیں، اور سیٹھ جی اپنے کہار پر کن نجس الفاظ میں گرم ہوتے ہیں۔ غصہ سے نہیں صرف شان تحکم جتانے کے لیے۔ گالی بکنا ہمارے یہاں ریاست اور شرافت میں داخل ہے۔ واہ رے ہم!” ""ان پھٹکل گالیوں سے طبیعت آسودہ نہ ہوتی دیکھ کر ہمارے بزرگوں نے ہولیؔ نام کا ایک تہوار نکالا کہ ایک ہفتہ تک ہر خاص و عام خوب دل کھول کر گالیاں دیتے ہیں۔ یہ تہوار ہماری زندہ دلی کا تہوار ہے۔ ہولی کے دنوں میں ہماری طبیعتیں خوب جولانی پر ہوتی ہیں اور ہفتہ بھر تک زبانی نجاست کا ایک غبار سا ہمارے دل و دماغ پر چھایا رہتا ہے۔ جس نے ہولی کے دن دو چار کبیر نہ گائے اور دو چار درجن مغلظات زبان سے نہ نکالے وہ کہے گا کہ ہم آدمی ہیں۔ زندگی تو زندہ دلی کا نام ہے۔” ""سخن تکیہ کے طور پر بھی گالیاں بکنے کا رواج ہے۔ اور اس مرض میں زیادہ تر نیم تعلیم یافتہ لوگ گرفتار پائے جاتے ہیں۔ یہ لوگ کوئی منتخب گالی چن لیتے ہیں اور دوران گفتگو میں اسے استعمال کرنا شروع کرتے ہیں۔ یہاں تک کہ وہ ان کا سخن تکیہ ہو جاتی ہے۔ بسا اوقات ان کے منہ سے بے اختیار طور پر نکل پڑتی ہے۔ یہ نہات شرم ناک عادت ہے۔ اس سے اخلاقی کمزوری کا پتہ چلتا ہے اور اس سے گفتگو کی متانت بالکل خاک میں مل جاتی ہے۔ جن لوگوں کی ایسی عادت پڑ گئی ہو انہیں طبیعت پر زور ڈال کر زبان میں پاکیزگی پیدا کرنے کی کوشش کرنی چاہیے۔” ""القصہ ہم چاہے کسی اور بات میں شیر نہ ہوں، بد زبانی میں ہم یگانہ روزگار ہیں۔ کوئی قوم اس میدان میں ہم کو نیچا نہیں دکھا سکتی۔ یہ ہم مانتے ہیں کہ ہم میں سے کتنے ہی ایسے اصحاب ہیں جن کی زبان کی پاکیزگی پر کوئی حرف نہیں رکھا جاسکتا ہے۔ مگر قومی حیثیت سے ہم اس زبردست کمزوری کا شکار ہو رہے ہیں۔ قوم کی پستی یا بلندی چند منتخب افراد قوم کی ذاتی کمالات پر منحصر نہیں ہوسکتی۔” ""حق تو یہ ہے کہ ابھی تک ہمارے رہنماؤں نے اس وبائے عام کی بیخ کنی کرنے کی سرگرم کوشش نہیں کی۔ تعلیم کی سست رفتار پر اس کی اصلاح چھوڑ دی اور عام تعلیم جیسی کچھ ترقی کر رہی ہے، اظہر من الشمس ہے۔ اس امر کے اعادہ کی ضرورت نہیں کہ گالیوں کا اثر ہمارے اخلاق پر بہت خراب پڑتا ہے۔ گالیاں ہمارے نفس کو مشتعل کرتی ہیں۔ اور خود داری و پاسِ عزت کا احساس دلوں سے کم کرتی ہیں جو ہم کو دوسری قوموں کی نگاہوں میں وقیع بنانے کے لیے ضروری ہیں۔” (ماخذ: مضامینِ پریم چند، بعنوان گالیاں)",Entertainment
346,"نواب کاشمیری: ""وہ اپنے فن کا بادشاہ تھا!”",https://urdu.arynews.tv/nawab-kashmiri/,یوں تو کہنے کو ایک ایکٹر تھا جس کی عزت اکثر لوگوں کی نظر میں کچھ نہیں ہوتی، جس طرح مجھے بھی محض افسانہ نگار سمجھا جاتا ہے یعنی ایک فضول سا آدمی۔ پَر یہ فضول سا آدمی اس فضول سے آدمی کا جتنا احترام کرتا تھا، وہ کوئی بے فضول شخصیت، کسی بے فضول شخصیت کا اتنا احترام نہیں کرسکتی۔ وہ اپنے فن کا بادشاہ تھا۔ اس فن کے متعلق آپ کو یہاں کا کوئی وزیر کچھ بتا نہ سکے گا مگر کسی چیتھڑے پہنے ہوئے مزدور سے پوچھیں جس نے چونی دے کر نواب کاشمیری کو کسی فلم میں دیکھا ہے تو وہ اس کے گن گانے لگے گا۔ وہ آپ کو بتائے گا (اپنی خام زبان میں) کہ اس نے کیا کمال دکھائے۔ انگلستان کی یہ رسم ہے کہ جب ان کا کوئی بادشاہ مرتا ہے تو فوراً اعلان کیا جاتا ہے، ’’بادشاہ مر گیا ہے۔۔۔ بادشاہ مر گیا ہے۔۔۔ بادشاہ کی عمر دراز ہو۔‘‘ نواب کاشمیری مر گیا ہے۔۔۔ لیکن میں کس نواب کاشمیری کی درازئ عمر کے لئے دعا مانگوں۔۔۔ مجھے اس کے مقابلے میں تمام کردار نگار پیارے معلوم ہوتے ہیں۔ نواب کاشمیری سے میری ملاقات بمبئی میں ہوئی۔ خان کاشمیری جو ان کے قریبی رشتہ دار ہیں، ساتھ تھے۔ بمبئے کے ایک اسٹوڈیو میں ہم دیر تک بیٹھے اور باتیں کرتے رہے۔ اس کے بعد میں نے اس کو اپنی ایک فلمی کہانی سنائی لیکن اس پر کچھ اثر نہ ہوا۔ اس نے مجھ سے بلا تکلف کہہ دیا، ’’ٹھیک ہے۔۔۔ لیکن مجھے پسند نہیں۔‘‘ میں اس کی بے باک تنقید سے بہت متاثرہوا۔ دوسرے روز میں نے اسے پھر ایک کہانی سنائی۔ سننے کے دوران میں اس کی آنکھوں سے آنسو ٹپکنے لگے۔ جب میں نے کہانی ختم کی تو اس نے رومال سے آنسو خشک کرکے مجھ سے کہا، ’’یہ کہانی آپ کس فلم کمپنی کو دے رہے ہیں۔‘‘ میں نے اس سے کہا، ’’یہ کہانی کوئی پروڈیوسر لینے کے لیے تیار نہیں ہے۔‘‘ نواب نے کہا، ’’تو لعنت بھیجو ان پر۔‘‘ نواب مرحوم کو پہلی بار میں نے ’’یہودی کی لڑکی‘‘ میں دیکھا تھا۔ جس میں رتن بائی ہیروئن تھی۔ نواب غدار یہودی کا پارٹ کررہے تھے۔ میں نے اس سے پہلے یہودی کی شکل تک نہیں دیکھی تھی لیکن جب بمبئی گیا تو یہودیوں کو دیکھ کر میں نے محسوس کیا کہ نواب نے ان کا صحیح سوفیصد صحیح چربہ اتارا ہے۔ جب نواب مرحوم سے بمبئی میں ملاقات ہوئی تو اس نے مجھے بتایا کہ غدار یہودیوں کا پارٹ ادا کرنے کے لیے اس نے کلکتہ میں یہ پارٹ ادا کرنے سے پہلے کئی یہودیوں کے ساتھ ملاقات کی۔ ان کے ساتھ گھنٹوں بیٹھا رہا اور جب اس نے محسوس کیا وہ یہ رول ادا کرنے کے قابل ہوگیا ہے تو اس نے مسٹر بی این سرکار مالک نیو تھیٹر سے ہامی بھر لی۔ جن اصحاب نے ’’یہودی کی لڑکی‘‘ فلم دیکھی، ان کو نواب کاشمیری کبھی بھول نہیں سکتا۔ اس نے بوڑھا بننے کے لیے اور پوپلے منہ باتیں کرنے کے لیے اپنے سارے دانت نکلوا دیے تھے تاکہ کردار نگاری پر کوئی حرف نہ آئے۔ نواب بہت بڑا کردار نگار تھا۔ وہ کسی ایسی فلم میں حصہ لینے کے لیے تیار نہیں تھا جس میں کوئی ایسا رول نہ ہو جس میں وہ سما سکتا ہو۔ چنانچہ وہ کسی فلم کمپنی سے معاہدہ کرنے سے پہلے پوری کہانی سنتا تھا۔ اس کے بعد گھر جا کر اس پر کئی دن غور کرتا۔۔۔ آئینے کے سامنے کھڑے ہو کر انپے چہرے پر مختلف جذبات پیدا کرتا تھا۔ جب اپنی طرف سے مطمئن ہو جاتا تو معاہدہ پر دستخط کردیتا۔ اس کو آغا حشر کاشمیری کے ڈراموں سے بہت محبت تھی مگر تعجب ہے کہ یہ شخص جو عرصے تک امپریل تھیٹریکل کمپنی کے ڈراموں میں اسٹیج پر آتا رہا اور دادِ تحسین وصول کرتا رہا، فلم میں آتے ہی ایک دم بدل گیا۔ اس کے لب و لہجے میں کوئی تھیٹر پن نہیں تھا۔ وہ اپنے مکالمے اسی طرح ادا کرتا تھا جس طرح کہ لوگ عام گفتگو کرتے ہیں۔جس تھیٹریکل کمپنی میں نے ذکر کیا ہے، اس میں نواب مرحوم نے ’خوب صورت بلا‘ ، ’نورِ وطن‘ اور ’باغ ایران‘ میں اپنی اداکاری کے ایسے جوہر دکھائے کہ اس کی دھاک بیٹھ گئی۔ نواب کاشمیری لکھنؤ کے بڑے امام باڑے کے سید مفتی اعظم کے اکلوتے لڑکے تھے۔ قدرت کی یہ کتنی ستم ظریفی ہے کہاں امام باڑے کا مفتی اعظم اور کہاں منڈوہ۔ لیکن بچپن ہی سے اس کو ناٹک سے لگاؤ تھا۔ لکھنؤ میں ایک ناٹک آئی جس کا مالک اگر وال تھا۔ اس کمپنی کے کھیل نواب باقاعدہ دیکھتا رہا اور اس نے محسوس کیا کہ وہ اس سلسلے کے لیے پیدا کیا گیا ہے، کھیل دیکھ کر گھر آتا تو گھنٹوں اس ڈرامے کے یاد رہے ہوئے مکالمے اپنے انداز میں بولتا۔ اس ناٹک کمپنی میں چنانچہ ایک مرتبہ خود کو پیش کیا کہ وہ اس کا امتحان لیں۔ ڈائریکٹر نے جب نواب کی ایکٹنگ دیکھی اور مکالمے کی ادائیگی سنی تو حیران و ششدر رہ گیا۔ اس نے فوراً اسے اپنے یہاں ملازم رکھ لیا۔ یہ مجھے معلوم نہیں کہ اس کی تنخواہ کیا مقرر ہوئی۔ اس کمپنی کے ساتھ نواب کلکتہ پہنچے اور اپنے مزید جوہر دکھائے۔ کاؤس جی کھٹاؤ جی نے ان کی اداکاری دیکھی تو ان کو الفریڈ تھیٹرز کمپنی میں لے لیا۔ ان دنوں وہ کیریکٹر ایکٹر مشہور ہوگئے۔ سیٹھ سکھ لال کرنانی جو الفریڈ تھیٹر کے مالک تھے اور پرلے درجے کے گدھے اور بے وقوف تھے۔ انہوں نے اپنے حواریوں سے سنا کہ ایک ایکٹر جس کا نام نواب ہے، کمال کررہا ہے۔ اس کا کوئی جواب ہی نہیں ہے تو انہوں نے اپنے ٹھیٹ اندازِ گفتگو میں کہا، ’’تو لے آؤ اس سانڈ کو۔‘‘ وہ سانڈ آگیا اور وہ سانڈ نواب کاشمیری تھا۔ اس کو زیادہ تنخواہ دے کر اپنے یہاں ملازم رکھا۔ وہ دیر تک میرا مطلب ہے دو سال تک کرنانی صاحب کی کمپنی کے کھیلوں میں کام کرتے رہے۔ مجھے یاد نہیں کون سا سن تھا۔ غالباً یہ وہ زمانہ تھا جب بمبئی کی’’امپریل فلم کمپنی‘‘ نے ہندوستان کا پہلا بولتا فلم ’’عالم آرا‘‘ بنایا تھا۔ جب بولتی فلموں کا دور شروع ہوا تو مسٹر بی این سرکار جو بڑے تعلیم یافتہ اور سوجھ بوجھ کے مالک تھے، انہوں نے جب نیو تھیٹر کی بنیاد رکھی تو نواب کاشمیری کو جس سے وہ اکثر ملتے جلتے تھے، اس بات پر آمادہ کر لیا کہ وہ تھیٹر چھوڑ کر فلمی دنیا میں آجائے۔ بی این سرکار نواب کو اپنا ملازم نہیں محبوب سمجھتے تھے۔ ان کا ذوق بہت ارفع و اعلیٰ تھا۔ وہ آرٹ کے گرویدہ تھے۔ نواب مرحوم کا پہلا فلم ’’یہودی کی لڑکی‘‘ تھا۔ اس فلم کی ہیروئن ’’رتن بائی‘‘ تھی۔ جس کے سر کے بال اس کے ٹخنوں تک پہنچتے تھے۔ اس فلم کے ڈائریکٹر ایک بنگالی مسٹر اٹھارتی تھے۔ ( جو دنیا تیاگ چکے ہیں) اس ٹیم میں حافظ جی اور میوزک ڈائریکٹر بالی تھے۔ اس تگڑم میں کیا کچھ ہوتا تھا، میرا خیال ہے اس مضمون میں جائز نہیں۔ مسٹر اٹھارتھی نے جو بہت پڑھے لکھے اور قابل آدمی تھے، مجھ سے کہا کہ نواب ایسا ایکٹر پھر کبھی پیدا نہیں ہوگا۔ وہ اپنے رول میں ایسے دھنس جاتا ہے جیسے ہاتھ میں دستانہ۔ وہ اپنے فن کا ماسٹر ہے۔ حافظ جی بھی اس کی تعریف میں رطب اللسان تھے۔ وہ کہتے تھے کہ میں نے اپنی زندگی میں ایسا اچھا ایکٹر کبھی نہیں دیکھا۔ خیر! ان باتوں کو چھوڑیے۔ میں اب نواب ایکٹر کی طرف آتا ہوں۔ ایک فلم میں جس کا عنوان غالباً ’’مایا‘‘ تھا، مرحوم کو جیب کترے کا پارٹ دیا گیا۔ اس نے جب ساری کہانی سنی تو انکار کر دیا کہ میں یہ رول ادا نہیں کرسکتا اس لیے کہ میں جیب کترا نہیں ہوں۔ میں نے آج تک کسی کی جیب نہیں کاٹی لیکن وہ کلکتے کے ایک واہیات ہوٹل میں ہر روز جاتا رہا۔ وہاں اس کی کئی جیب کتروں اور اٹھائی گیروں سے ملاقاتیں ہوتی رہیں۔ سنا ہے کہ ان کے ساتھ اس نے شراب بھی پی۔ حالانکہ اسے اس کی عادت نہیں تھی۔ ایک ہفتے کے بعد وہ مطمئن ہوگیا۔ چنانچہ اس نے فلم کمپنی کے مالک سے کہہ دیا کہ وہ جیب کترے کا رول ادا کرنے کے لیے تیار ہے۔ اس نے اس دوران میں کئی بد معاشقوں اور کرداروں سے دوستی پیدا کر لی تھی۔ ان کے تمام خصائص اس نے سیکھ لیے تھے۔ یہی وجہ ہے کہ وہ اس رول میں کامیاب رہا۔ (سعادت حسن منٹو کی کتاب لاؤڈ اسپیکر میں شامل مضمون سے اقتباس),Entertainment
347,ہیگل – فلسفۂ تاریخ,https://urdu.arynews.tv/hostory-and-hegel/,"جرمن فلسفی ہیگل (1770ء- 1831ء) اپنے وقت کے ان اہم فلسفیوں میں تھا جس نے اپنے خیالات و افکار کی بنیاد پر ایک نئے فلسفے کی بنیاد رکھی۔ برائی کے بارے میں اسی کی دلیل یہ ہے کہ یہ عیسائی مذہب میں Original Sin کی پیداوار ہے۔ اس لیے اس کا اثر انسان کی پوری زندگی پر ہوتا ہے۔ دوسرے وہ برائی کو تاریخ کا ایک حصہ سمجھتا ہے۔ ہیگل نے اپنے زمانے میں فرانسیسی انقلاب اور اس کے اثرات کو دیکھا اور بعد میں اس نے نیپولین کی فتوحات اور اس کی شخصیت پر اپنے خیالات کا اظہار کیا۔ جس وقت نیپولین نے Jena کی جنگ میں پروشیا کو شکست دی تھی اس کے بعد وہ شہر میں جب فاتح کے طور پر داخل ہوا تو ہیگل اپنی کتاب کی پروف ریڈنگ کررہا تھا جب اس نے اپنے گھر کی کھڑکی سے نپولین کو گھوڑے پر سوار دیکھا تو کہا کہ روحِ عصر گھوڑے پر سوار ہے ""world spirit on horseback” ہیگل Original Sin سے انکار کرتا ہے۔ اس کی دلیل یہ ہے کہ شیطان نے آدم کو بہکایا اور اس کے بہکانے پر آدم نے علم کے درخت کے پھل کو کھایا۔ ہیگل کے نزدیک یہ پوری کہانی بے معنی ہے جس کی کوئی حقیقت نہیں ہے۔ روشن خیالی دور کے دانشور بھی اس کے قائل نہیں تھے کہ برائی Original Sin کی وجہ سے پیدا ہوتی ہے۔ یہاں یہ سوال بھی پیدا ہوتا ہے کہ کیا انسان اپنی مرضی اور ارادے کے بغیر Original Sin کا شکار ہوجاتا ہے اور کیا وہ اس سے نجات نہیں پاسکتا ہے۔ اس کے خیال میں Original Sin انسان کی زندگی پر چھایا رہتا ہے جس کی وجہ سے وہ آزادانہ طور پر کوئی تخلیق نہیں کرسکتا۔ ہیگل اس بات پر زور دیتا ہے کہ تاریخ کے ذریعے ہم اپنے ماحول اور اپنے ذہن کو سمجھ سکتے ہیں۔ تاریخ ایک مسلسل عمل کا نام ہے جو مرحلہ وار تحقیق کی جانب لے جاتی ہے۔ جس سے ذہنی طور پر فہم اور آگاہی پیدا ہوتی ہے۔ تاریخ واقعات سے پردہ اٹھاتی ہے اور ہمارے ذہن کو بناتی ہے۔ ہیگل تاریخ میں جدلیاتی عمل کا ذکر کرتا ہے یعنی ابتدا میں کوئی ایک خیال (Thesis) ہوتا ہے پھر جب اس پر تنقید ہوتی ہے تو یہ Thesis، اینٹی Thesis میں تبدیل ہو جاتا ہے، پھر Thesis اینٹی Thesis مل کر Synthesis ہوجاتے ہیں۔ اس جدلیاتی عمل کے ذریعے تاریخ آگے کی جانب بڑھتی چلی جاتی ہے۔ ہیگل تاریخ کی ترقی کے لیے تصادم یا Conflict کو ضروری سمجھتا ہے کیوں کہ یہی وہ جذبہ ہوتا ہے جو تاریخی عمل کو تیز کرتا ہے۔ ہیگل تاریخ میں شخصیتوں کے کردار کو بھی اہمیت دیتا ہے جو تاریخ کو بناتی بھی ہیں اور اسے تباہ و برباد بھی کر دیتی ہے۔ اگرچہ یہ شخصیتیں اپنی دانست میں یہ سمجھتی ہیں کہ وہ اپنی ذہانت، قابلیت، اور دانشمندی کے ذریعے تاریخ میں اپنا نام پیدا کرتے ہیں۔ ہیگل کا کہنا ہے کہ یہ ان کی ناسمجھی ہے۔ اس کی مثال وہ سکندر، سیزر اور نپولین سے لیتا ہے لیکن ہیگل کے نزدیک یہ بذاتِ خود کچھ نہیں تھے بلکہ نیچر ان سے کام لے رہی تھی جب انہوں نے نیچر کے منصوبوں کو پورا کر لیا تو پھر ان کی کوئی اہمیت نہیں رہی۔ جب سکندر نے ایران اور عراق کو فتح کرلیا تو اب مزید فتوحات کی ضرورت نہ تھی، اس لیے وہ جوانی ہی میں مرگیا۔ جولیس سیزر نے جب گال اور انگلینڈ فتح کر لیا اور تاحیات ڈکٹیٹر ہوگیا تو نیچر کو اس کی ضرورت نہیں رہی اور اسے قتل کردیا گیا۔ یہی صورت حال نپولین کی تھی جس نے یورپ کو فتح کیا اور وہاں تبدیلیاں لائیں لیکن جب نیچر کا یہ مشن پورا ہوگیا تو اس کی بقیہ زندگی سیٹ ہیلنا میں قیدی کی حیثیت سے گزری۔ اس مثال کو ہم تاریخ کی دوسری بڑی شخصیتوں پر بھی دے سکتے ہیں۔ ہیگل کے نزدیک یہ سب تاریخ کے مہرے تھے، ایک خاص ماحول کی پیداوار تھے اور جب ان کا کردار ختم ہوگیا تو ان کو تاریخی عمل سے نکال دیا گیا۔ ہیگل تاریخ میں حادثات کی اہمیت کا بھی قائل ہے۔ یہ حادثات نہ صرف اپنے وقت بلکہ آنے والے زمانے کو بھی متاثر کرتے ہیں۔ اس کی ایک مثال تیرہویں صدی کا پلیگ ہے جس نے یورپ کی چالیس فیصد آبادی کو ختم کر دیا تھا مگر اسی کے نتیجے میں یورپ میں Reformation کی تحریکیں ابھریں۔ سائنس طب اور سماجی علوم میں نئے خیالات پیدا ہوئے لہٰذا ہر حادثہ چاہے وہ قحط ہو، زلزلہ ہو اور سیلاب ہو وہ تاریخ کے عمل کو تبدیل کر کے ایک نئی دنیا پیدا کرتے ہیں۔تاریخ کا یہ بھی کام ہے کہ وہ پختہ اور آزاد ذہن کو پیدا کرے تاکہ افراد اس دنیا کو سنبھالنے کی ذمے داری لیں۔ اس دنیا میں انسان نے جو اذیتیں برداشت کیں ہیں اور جو تکالیف اٹھائی ہیں ان سے سبق سیکھے۔ (معروف اسکالر اور مؤرخ ڈاکٹر مبارک علی کی تصنیف ""عہدِ حاضر: تاریخ کے تناظر میں ” سے انتخاب)",Entertainment
348,بٹیروں کی لڑائی (انسانی نفسیات کے مشاہدہ پر مبنی ایک دل چسپ تحریر),https://urdu.arynews.tv/kausar-chandpuri-article/,ہندوستانیوں کا خاصہ ہے کہ ان کا ہر شوق ترقی کر کے جلد ’’عیاشی‘‘ کی حد تک پہنچ جاتا ہے اور اسی کے ساتھ ان کو یہ تاریخی خصوصیت بھی حاصل ہے کہ انہیں کوئی ایسا شوق ہوتا ہی نہیں جو تجارتی، ادبی، تاریخی یا کم سے کم تمدنی حیثیت سے ان کے ملک اور قوم کے لیے مفید ہو۔ چنانچہ ان کا سرمایۂ عزت، اثر اور رسوخ حتّٰی کہ جان و مال بھی اسی شوق کی نذر ہو جاتا ہے اور طبی تحقیقات سے ثابت ہوچکا ہے کہ اس نوع کا جنون جو ہماری زبان میں شوق کہلاتا ہے ’’فسادِ گندم‘‘ کا نتیجہ ہے۔ لہٰذا ماننا پڑے گا کہ سرمایہ داری ان تمام نقائص کی ذمہ دار ہے۔ تیتر بازی سے لے کر مرغ بازی اور ہرقسم کی درمیانی بازیاں امرا ہی کے حصہ میں آگئی ہیں۔ مفلس اور بے زر لوگ اگر ان مشاغل کو اختیار بھی کرتے ہیں تو محض وسیلۂ معاش کی حیثیت سے۔ انہیں اس حیلے سے کم سے کم سرمایہ داروں کی مصاحبت کا شرف ہی حاصل ہوجاتا ہے اور پھر وہ اس سے کافی فائدہ اٹھا لیتے ہیں۔ چنانچہ ہمارے ایک غریب ہمسایہ کسی چودھری کے یہاں چلم بھرنے پر ملازم تھے۔ اتفاق سے چودھری صاحب کو بٹیر بازی کا شوق پیدا ہوگیا اور انھوں نے ہزاروں روپیہ اس کی نذر کر دیا۔ ملازم ذہین آدمی تھا، اس نے فوراً ہی میاں کی نگاہیں پہچان لیں اور جھٹ ایک عمدہ قسم کا بٹیر بازار سے خرید کر سہراب نام رکھ دیا اور مشہور کر دیا کہ میاں کے بٹیر کا مقابلہ کرنے کی غرض سے میں نے سہراب کو تیار کیا ہے اور اس کی یہ کیفیت ہے کہ جب سے تیار ہوا ہے ایک طرف ریاست رام پور لرزہ بر اندام ہے تو دوسری طرف الور تھرا رہی ہے۔ میاں نے جو ملازم کا یہ رجز سنا تو بگڑ کر بولے، ’’دیکھیں تیرا ’سہراب‘ کیسا شہ زور ہے۔ خدا کی قسم میرے ’اسفند یار‘ کی ایک لات کی بھی تاب نہ لاسکے گا۔‘‘ ملازم نے ہاتھ جوڑ کر عرض کیا، ’’سرکار میں غریب آدمی ہوں۔ حضور کے سامنے زبان کھولتے ہوئے ذرا ڈر معلوم ہوتا ہے، ورنہ حقیقت یہ ہے کہ میرا ’سہراب‘ شہر بھر کے پہلوانوں کو پچھاڑ چکا ہے۔ حضور کا ’اسفند یار‘ ماشاء اللہ ہے تو بڑا طاقت ور جانور۔ اکھاڑے بھی بہت سے دیکھ چکا ہے مگر سرکار قصور معاف ہو، سہراب کے لگّے کا وہ بھی نہیں۔‘‘ اب سرکار کو غصہ آگیا، مگر تھے بڑے قدر دان۔ اس معاملہ میں انھوں نے مساوات کو کبھی ہاتھ سے نہیں جانے دیا۔ وہ مونچھوں پر تاؤ دے کر بولے، ’’فضول بکواس میں سننا نہیں چاہتا۔ دعویٰ ہے تو میدان میں آؤ۔ یہ تو کشتی ہے۔ اس میں چھوٹے بڑے کا سوال نہیں۔ ہر شخص کو آزادی ہے، اپنا کمال دکھانے کی۔‘‘ ’’پھر سرکار کچھ انعام مقرر کر دیا جائے۔‘‘ ’’انعام۔۔۔ ہاں مناسب ہے، تو میں کہتا ہوں، اگر میرے اسفند یار کو تمہارے سہراب نے بھگا دیا تو قسم ہے قبلہ والد صاحب کے سرِعزیز کی دو سو روپے دوں گا۔‘‘ ’’بجا ہے سرکار۔ مگر ہارنے والے کو بھی دنگلوں میں کچھ مل جاتا ہے۔‘‘ ’’ہارنے والے کو پچاس روپے ملیں گے۔‘‘ اگلے دن کشتی کا اعلان ہوگیا اور سہراب و اسفند یار اپنی اپنی جگہ خم ٹھونکنے لگے۔ تیسرے روز بڑی دھوم سے پہوان اکھاڑے میں آئے۔ چودھری صاحب اپنے بٹیر کو لیے نہاتی پرتکلف فٹن میں سوار تھے۔ آگے آگے بینڈ بجتا جا رہا تھا، چودھری صاحب پھولوں سے لدے ہوئے تھے۔ اس شان سے اسفند یار معرکہ کارِ زار میں وارد ہوئے تو دوسری طرف سے سہراب اپنے مالک کے ہاتھوں میں جوشِ تَہَوُّر سے سرشار آئے۔ بڑی کروفر سے دونوں پہلوان اکھاڑے میں اترے۔ ایک گھنٹہ تک زبردست مقابلہ رہا۔ دونوں بڑی بے جگری سے لڑے۔ مجمع قطعاً خاموش تھا۔ چودھری صاحب کے حاشیہ نشین دعائیں کر رہے تھے کہ اسفند یار غالب رہے اور غریب طبقہ کے لوگ، جن کو چودھری صاحب کے خوانِ کرم سے کبھی کوئی حصہ نہ ملا تھا، اپنی ہم جنسی کے خیال سے ملازم کے طرفدار تھے۔ وہ سہراب کے لیے فتح کی دعا مانگ رہے تھے۔ ان دونوں گروہوں کے علاوہ ’’سخن فہم‘‘ حضرات کاطبقہ جو کسی کا طرفدار نہ تھا بلکہ صرف حق کی فتح چاہتا تھا، یہ دیکھ رہا تھا کہ باقاعدہ لڑائی کس طرف سے ہو رہی ہے اور منظم حملہ کا انتظام کس پہلوان کی جانب سے زیادہ ہے۔ کس کی لات اور چونچ فنِ سپہ گری کے اصول پر کام کر رہی ہے اور کون اپنی طاقت کو بے اصول صرف کر رہا ہے۔ یہ لوگ فن کے نقطۂ نگاہ سے لڑائی کو دیکھ رہے تھے اور کسی خاص پہلوان کے غالب و مغلوب ہونے کے طالب نہ تھے۔ ایک گھنٹہ کے بعد سہراب دبنا شروع ہوا اور اسفند یار کے مُؤیَّدین خوشی کے نعرے بلند کرنے لگے لیکن لوگ دیکھ رہے تھے کہ سہراب نہایت قاعدے سے پٹ رہا تھا۔ اس کی پسپائی میں بھی شجاعت و بہادری کا ایک مستقل درس پنہاں تھا۔ اس کو مغلوب سمجھ کر جو لوگ ہجوم کر رہے تھے ان کو سخن فہم حضرات نے روک دیا اور غالب کی بالکل طرفداری نہ کی۔ انھوں نے جوش کے ساتھ کہا، خبردار، پہلوان کے قریب نہ آنا۔ اس کا دم نہیں ٹوٹا ہے۔ وہ پھر زور پکڑے گا۔ دیکھو ہاتھ نہ لگے نہیں تو سَر کی خیر نہیں۔ اتنا جاں باز تو اسفند یاری گروہ میں کوئی نہیں تھا کہ اس موقع پر جان اور سر کی بازی لگا بیٹھتا۔ نتیجہ یہ ہوا کہ یہ رجزیہ کلمات سن کر سب کی ہمتیں پست ہوگئیں اور جو عارضی ہلچل مچ گئی تھی وہ سرد پڑ گئی۔ اب سہراب نے پھر ہمت کی اور ایک جگہ قدم جما کر کھڑا ہو گیا۔ اسفند یار تھک چکا تھا۔ سہراب نے اس کو دانستہ آگے بڑھنے اور اپنے زور کو بے جا صرف کرنے کا موقع دیا تھا۔ چنانچہ اب اس نے مدافعت شروع کی۔ انجام یہ ہوا کہ دوچار لاتوں ہی میں اسفند یار کا حوصلہ ٹوٹ گیا اور وہ پیچھے ہٹنے لگا۔ سہراب برابر اسے دھکیلتا رہا۔ اسی کشمکش میں ایک دفعہ اسفند یار پھر سے اڑ گیا اور فضا تالیوں کی بے شمار آوازوں سے گونج گئی۔ سہراب کا مالک دوڑ کر اپنے آقا کے قدموں پر گر گیا اور عاجزی سے کہنے لگا، سرکار معاف فرمائیے۔ ہم پیٹ بھرنے کے لیے یہ سب جتن کرتے ہیں۔ ان دو سو کے لیے سال بھر سے سَر مار رہا تھا۔ چپکے چپکے پہلوان کی خدمت کر رہا تھا، جب بالکل تیار ہوگیا تو حضور کے سامنے تذکرہ کیا۔ انھوں نے فوراً دو سو روپے کے نوٹ گن دیے اور آئندہ کے لیے ابھی سے پانچ سو روپے کا اعلان کر کے کہا، ’’اچھا اگلے مہینے کے شروع میں ہم ’افراسیاب‘ کو لڑائیں گے۔ تمہارے سہراب سے جیتنے والے کو پانچ سو روپے اور ہارنے والے کو سو روپے دیے جائیں گے۔ اب کے دیکھوں گا میں سہراب کو۔‘‘ ملازم نے ادب سے سر جھکا کر کہا، ’’حضور میرا کیا ہے سب آپ ہی کا ہے۔ میں بھی آپ ہی کا ہوں اور سہراب بھی حضور ہی کا ہے۔‘‘ سہراب برابر جیتتا رہا۔ مسلسل دس بارہ کشتیاں ہزرا ہزار اور دو دو ہزار کی اس نے لڑیں اور کامیاب رہا۔ ایک سال کے بعد جو ہم گھر پہنچے تو دیکھا کہ محلہ میں جہاں چلم بھرنے والے ملازم کی جھونپڑی تھی، وہاں ایک عالیشان محل تعمیر ہوگیا ہے جس کے بلند اور شاندار دروازے کے سامنے بٹیروں کے بہت سے پنجرے لٹکے ہوئے ہیں۔ اس درمیان میں اکثر نوٹس اور سمن اخبارات میں بنام چودھری سعادت حسین ولد امانت حسین ہماری نظر سے گزر چکے تھے اور ہمیں معلوم تھا کہ چودھری صاحب پر ہزاروں روپے کے نالشیں ہوچکی ہیں۔ یہاں آکر یہ حال کھلا کہ چودھری صاحب نے اپنی تمام جائیداد اسفند یار اور افراسیاب کے نذر کر دی۔ اب حالت یہ ہے کہ خدا بخش تو رئیس بنے ہوئے اس فلک بوس محل میں جلوہ افروز ہیں اور چودھری صاحب کا گھر تک نیلام ہوچکا ہے اور ذاتِ شریف پانچ ہزار کی ایک ڈگری کے سلسلہ میں جیل خانہ میں تشریف فرما ہیں۔ مگر دم خم وہی ہیں۔ مہینہ پندرہ روز میں کوئی نہ کوئی خط خدا بخش کے پاس آجاتا ہے جس میں آئندہ دنگل کے متعلق ان کے پرجوش ارادوں کی مفصل اطلاعات درج ہوتی ہیں۔ مگر خدا بخش واقعی خدا بخش ہے۔ وہ نہایت نرمی سے جواب لکھ دیتا ہے۔ سرکار میرا سہراب بوڑھا ہوگیا ہے۔ اب اس میں لڑنے کی سکت نہیں رہی۔ لنگوٹ کھولنے کی رسم بھی ادا کرچکا ہوں۔ اب تو میں اپنے اس محسن کی خدمت میں مصروف ہوں۔ جب تک زندہ رہے گا خدمت کرتا رہوں گا۔ دنگل کا زمانہ اب نہیں رہا۔ آپ کے افراسیاب میں خدا کے فضل و کرم سے قوت ہے۔ اس کا کس بل نہیں ٹوٹا اور وہ ابھی لڑائی کے کام کا بھی ہے۔ مگر شہر میں اور بہت سے پہلوان موجود ہیں، ان سے لڑائیے غلام کو اب معذور سمجھیے۔ (افسانہ و مضمون نگار کوثر چاند پوری کے مشاہدات پر مبنی تحریر),Entertainment
349,تمہارے انڈیا میں مہنگائی نہیں ہے؟,https://urdu.arynews.tv/safarnama-hindustan/,عتیق صدیقی 1979ء میں لکھنؤ اپنے رشتہ داروں سے ملنے کے لیے گئے تھے اور اس وقت وہ نوجوان تھے۔ عتیق صدیقی کا سفرنامہ، بعنوان سفرِ گزشت دراصل ایک عام آدمی کا سفرنامہ ہے جو بسوں ریلوں رکشوں اور پیدل اپنے رشتے داروں سے ملنے ملتان سے لکھنؤ، ملیح آباد وغیرہ گئے۔1979 میں انھوں نے یہ سفر کیا تھا۔ عتیق صدیقی لکھنؤ جانے کے لیے مسافروں سے بھری ایک ٹرین میں بیٹھے تو اس میں ایک ایسی پاکستانی خاتون بھی سفر کر رہی تھیں جن کی کہانی سن کر دوسرے مسافر بھی آب دیدہ ہو گئے۔ لاہور کی رہائشی یہ خاتون برصغیر کی تقسیم کے وقت کا ایک عہد نبھانے کے لیے انبالہ جا رہی تھیں۔ ان کے ہمراہ برتنوں سے بھرا ایک تھیلا تھا۔ یہ برتن انہوں نے برسوں سے سنبھال کر رکھے تھے۔ تقسیم کے وقت لاہور میں انہیں ایک سکھ خاندان نے پناہ دی تھی جو بعد ازاں ہندوستان روانہ ہو گیا تھا لیکن جاتے جاتے اس گھرانے کی بہو نے اپنے برتنوں پر اس طرح ایک نگاہِ حسرت کی جیسے کوئی اپنے کسی پیارے کو آخری بار دیکھ رہا ہو۔ اس لمحے ان خاتون نے خود سے عہد کیا کہ وقت آنے پر یہ امانت انبالہ ضرور پہنچائیں گی۔ ٹرین میں بے انتہا رش کی وجہ سے وہ ایک سردار جی پر خفا ہو رہی تھیں جن کی پتلون پر خاتون کے ٹرنک کا کونا لگ جانے کی وجہ سے کھرونچا پڑ گیا تھا، رفتہ رفتہ دوسرے مسافروں نے بھی اس نوک جھونک میں دل چسپی لینا شروع کر دی، آئیے یہ منظر دیکھتے ہیں: ’’آپ پاکستان سے آئی ہیں اماں‘‘۔۔  کسی نے پوچھا۔ ’’ہاں‘‘۔ خاتون نے مختصر سا جواب دیا ’’کیا حال ہیں پاکستان کے؟‘‘ ایک لہکتی آواز آئی۔ ’’بہت اچھے۔ کرم ہے سوہنے رب کا۔‘‘ ’’سنا ہے مہنگائی بہت ہے پاکستان میں۔‘‘ ایک نئی آواز ابھری۔ ’’مہنگائی! مہنگائی کہاں نہیں ہے؟ تمہارے انڈیا میں مہنگائی نہیں ہے؟ مہنگائی سے تو دنیا پریشان ہے۔‘‘ ’’مگر وہاں آمدنی بھی زیادہ ہے جی۔ ‘‘ کسی نے اعتراف حقیقت کیا۔ ’’ لوگ باگ زیادہ خوش ہیں ہمارے ملک سے۔‘‘ خاتون بولیں،’’ تو اور کیا۔ مہنگائی ہو بھی تو اس سے کوئی فرق نہیں پڑتا۔ بازار بھرے رہتے ہیں خریداروں سے۔ ‘‘ خاتون کے لہجے میں فخر تھا۔ ’’ آج کل ہی دیکھو، وہاں آلو دس روپے کلو بک رہے ہیں مگر لوگوں نے کھانا نہیں چھوڑ دیے، اسی طرح خرید رہے ہیں جیسے روپے ڈیڑھ روپے میں خریدے جاتے تھے۔‘‘ ’’دس روپے کلو آلو۔‘‘  کئی تحیر آمیز آوازیں ایک ساتھ ابھریں اور چند لمحوں کے لیے خاموشی چھا گئی۔ ’’واہ بھئی واہ پاکستان۔‘‘ کھرونچا زدہ پتلون والے سردار جی بدبدائے تھے۔ خاتون نے ان کی بات سن لی اور بھنا کر زور سے بولیں،’’ وہاں تیری طرح کپڑے پر ذرا سی لکیر آ جانے سے کوئی اتنی بدتمیزیاں بھی نہیں کرتا عورت ذات سے۔ ایک تو کیا دس پتلونیں پھٹ جائیں، کسی کو پروا نہیں ہوتی۔‘‘ ان کی اس بات پر زور کا قہقہہ پڑا۔,Entertainment
350,کارلو پونتی: معروف فلم ساز جنھیں صوفیہ لارین سے شادی کرنے کے بعد مجبوراً ملک چھوڑنا پڑا,https://urdu.arynews.tv/carlo-ponti-film-director/,اپنے دورِ عروج میں صوفیہ لارین پاکستان میں جتنی مقبول اور جانی پہچانی اداکارہ تھیں، ان کے شوہر فلم ساز کارلو پونتی اتنے ہی غیر معروف تھے، حالانکہ دنیائے فلم کے لیے ان کی بے پناہ خدمات ہیں۔ 152 فلموں کے پروڈیوسر، کارلو پونتی سے صوفیہ کی ملاقات کوئی 55 برس پہلے ہوئی تھی جب وہ پندرہ برس کی چھوئی موئی سی چھوکری تھی۔ کارلو پونتی اس وقت بھی ایک جانے پہچانے فلم ساز تھے اور کئی نئے چہروں کو متعارف کرا چکے تھے۔ چھ سات برس تک دونوں کا رومانس چلتا رہا لیکن کارلو چونکہ پہلے سے شادی شدہ تھے اس لیے اطالوی حکومت اور رومن کیتھولک کلیسا دونوں ہی ان کی امکانی شادی کے خلاف تھے۔ ہر طرح کی مشکلات کے باوجود 1957 میں دونوں نے شادی کر لی لیکن سیاسی اور مذہبی حلقوں کی جانب سے اتنی لعن طعن ہوئی کہ دونوں اپنا ملک چھوڑ کر فرانس چلے گئے اور وہاں 1966 میں فرانسیسی قانون کے تحت پھر سے شادی کی۔ اس واقعے کے بعد اٹلی میں شادی اور طلاق کے سخت قوانین پر تنقید کا سلسلہ شروع ہوگیا اور بعد میں ان قوانین کو خاصا نرم کر دیا گیا۔ کارلو پونتی کا نام ذہن میں آتے ہی بڑی بڑی فلموں کا خیال آنے لگتا ہے مثلاً ڈاکٹر ژواگو، وار اینڈ پیس، لاسترادا، ٹوئنٹی ففتھ آور، سن فلاور، دی ورڈکٹ اور کیسنڈرا کراسنگ وغیرہ۔ 1962 میں جب کارلوپونتی نے فلم ’ٹو وومین‘ شروع کی تو اس کے ذہن میں صوفیہ لارین ہی کی شخصیت تھی۔ اس بھرپور کردار پر صوفیہ کو بہترین اداکارہ کا آسکر ایوارڈ بھی ملا۔ اطالوی حکومت کے ساتھ کارلوپونتی کے تعلقات کبھی اچھے نہیں رہے تھے۔ اپنا سرمایہ اٹلی سے باہر منتقل کرنے کے الزام میں وہ پندرہ برس تک عدالتوں کی پیشیاں بھگتتے رہے اور ان کے تمام اثاثے بحقِ سرکار ضبط رہے۔ ایک طویل قانونی جنگ کے بعد آخر کار 1980 میں ان کی خلاصی ہوئی اور انہوں نے ہمیشہ کے لیے اٹلی کو خیر باد کہہ دیا۔ گزشتہ ربع صدی سے وہ سوئٹزرلینڈ میں مقیم تھے۔ قانونی جنگ میں کارلو کی فتح غالباً اس لیے ممکن ہوئی کہ وہ خود ایک پیشہ ور وکیل تھے اور انہوں نے میلان یونیورسٹی سے وکالت پاس کرنے کے بعد کئی سال اس پیشے میں گزارے تھے۔ 1940 میں وہ ایک فلم ساز کا مقدمہ لڑ رہے تھے، مقدمہ ختم ہوا تو فلم ساز نے ملک چھوڑنے کا فیصلہ کیا اور اپنی آدھی بنی ہوئی فلم اپنے وکیل کارلو پونتی کو بخش دی۔ کارلو پونتی کو اپنے گلے میں پڑا ہوا یہ ڈھول مجبوراً بجانا پڑا۔ Old Fashion World نامی یہ فلم جب 1941 میں مکمل ہوئی تو کارلو کو فلم سازی کا چسکا لگ چکا تھا۔ چنانچہ انہوں نے وکالت ترک کر کے اپنی پوری توجہ فلم سازی کی طرف کردی۔ یہ وہ زمانہ تھا جب لوگ ہالی وڈ کے اسٹوڈیوز کی تیار کردہ ایسی فلمیں دیکھ دیکھ کر تنگ آچکے تھے جن میں گلیمر تو بہت تھا لیکن زندگی کے روزمرہ حقائق سے جنہیں کوئی واسطہ نہ تھا۔ اٹلی میں ان دنوں ہالی وڈ کے تصّنع اور غیر فطری پن کے خلاف ایک تحریک چل رہی تھی جسے ’نیو ریلیزم‘ کی تحریک کہا جاتا ہے۔ نیو ریلیزم سے وابستہ فلم ساز اسٹوڈیو کے بڑے بڑے سیٹ چھوڑ کر سڑکوں پر نکل آئے اور انھوں نے گلیوں، بازاروں اور اصلی گھروں میں فلم بندی کی روایت شروع کی۔ کارلو پونتی نے بھی اس تحریک کو خراجِ تحسین پیش کرتے ہوئے 1954 میں انتھونی کوئن کو لے کر فلم ’لاسترادا‘ بنائی جس کا ہیرو ایک گشتی بازی گر ہے اور جسمانی کرتب دکھا کر مجمع لگاتا اور پیسے کماتا ہے لیکن وہ اپنی بیوی کے جذبات کو نہیں سمجھ سکتا اور اس پر بڑی زیادتیاں کرتا ہے۔ عرصۂ دراز کے بعد جب ہیرو کو اپنی غلطیوں کا احساس ہوتا ہے تو پانی سر سے گزرچکا ہوتا ہے اور اب پچھتاوے کے سوا اسے کچھ نہیں ملتا۔ اطالوی زبان کی اس فلم کو غیر ملکی فلم کا آسکر ایوارڈ دیا گیا تھا اور یہی فلم انتھونی کوئن کی پیشہ ورانہ زندگی میں بھی ایک سنگِ میل ثابت ہوئی کیونکہ اس فلم کے فوراً بعد وہ ایک معمولی اداکار سے اسٹار میں تبدیل ہوگئے۔ کارلو پونتی کی چند معروف فلمیں مِس اطالیہ 1950، اینا 1951، یوروپا 1951، دی بلیک آرچڈ 1958، اے وومن از اے وومن 1961، دی گرل اینڈ دی جنرل 1966، دی فائر مینز بال 1967، گھوسٹ اٹالین ساٹائل 1968، سن فلاور 1970، ہائی اسکول گرل 1974، بریف اِنکاؤنٹر 1974، دی ماسٹرز 1975، بے بی سٹر 1975، سنڈے اینڈ منڈے 1998 کارلو پونتی اپنی پروڈکشن پر پورا کنٹرول رکھتے تھے اور اُن کے تحت کام کرنے والے معروف ڈائریکٹر، مثلاً ڈیوڈ لین اور فیلینی کی اُن سے جھڑپیں بھی ہو چکی تھیں۔ تاہم کارلو پونتی نے ہمیشہ معیار کو اوّلیت دی اور اپنے ڈائریکٹروں کی کسی معقول تجویز کو کبھی مسترد نہیں کیا۔ جن دنوں فرانس میں’ نئی لہر‘ کی فلمیں بن رہی تھیں، کارلو پونتی نے کئی نادار فلم سازوں کی مالی امداد کی اور انھیں تکنیکی سہولتیں بھی فراہم کیں۔ آخر کیوں نہ کرتے؟ فرانس نے انھیں ایک ایسے وقت پناہ دی تھی جب اٹلی نے انھیں ملک بدر کردیا تھا۔ (فلم اور سنیما کی دنیا کی دو بڑی شخصیات سے متعلق معروف براڈ کاسٹر، مصنّف اور ہدایت کار عارف وقار کی تحریر),Entertainment
351,عینی آپا کی رائے اور فوٹو جینک حافظہ,https://urdu.arynews.tv/qurratulain-hyder-story/,قرۃ العین حیدر اردو ادب کا ایک بڑا نام تھا اور ایک ناول نگار کی حیثیت سے ان کی وجہِ‌ شہرت بالخصوص ان کے سوانحی ناول ہیں جن میں ان کا منفرد انداز، تاریخی اور سماجی شعور قارئین کی توجہ حاصل کر لیتا ہے۔ انھیں اہلِ علم و دانش ہی نہیں پاک و ہند میں موجود ان کے قارئین بھی عینی آپا کے نام سے یاد کرتے ہیں۔ یہاں ہم ابوالکلام قاسمی کی ایک تحریر سے دو پارے نقل کررہے ہیں جس میں وہ عینی آپا سے اپنی ملاقات کا ذکر کرتے ہوئے وہ باتیں رقم کررہے ہیں جو ان کی یادوں میں محفوظ ہیں۔ قاسمی صاحب لکھتے ہیں: ایک بار دردانہ نے انھیں (عینی آپا) کھانے پر اپنے گھر مدعو کیا۔ اس زمانے میں ہمارا گھر محض دو چھوٹے چھوٹے کمروں اور ایک ناکافی ورانڈے پر مشتمل تھا۔ پہلے سے تو انھوں نے کھانے میں نمک نہ ڈالنے یا سبزی اور گوشت کے بارے میں اپنی پسند و ناپسندیدگی پر متعدد ہدایات دے دی تھیں مگر جب آئیں تو حد درجہ خوش مزاجی کا مظاہرہ کرتی رہیں۔ دروازے کی چوکھٹ، کمروں کے دروازوں اور ریفریجریٹر وغیرہ پر جو آیتیں اور دعائیں لگائی گئی تھیں ان کو پڑھتیں اور مجھ سے ان کے معنی دریافت کرتی رہیں۔ ویسے ان آیتوں اور دعاؤں کا ہلکا سا مفہوم ان پر پہلی نظر میں واضح بھی لگتا تھا۔ پھر بولیں کہ خدا کا شکر ہے کہ کوئی تحریر بے موقع اور نامعقولیت سے نہیں لگی ہوئی۔ بھئی تم تو خاصے معقول آدمی ہو۔ چوکھٹ پر گھر کی حفاظت، دروازوں پر عام صحت و عافیت اور فریج پر رزق سے متعلق آیتوں کو پڑھ کر انھیں خوب اندازہ ہو گیا تھا کہ جو آیت جس جگہ تھی اسے وہیں ہونا چاہیے تھا۔ وہ معمولی معمولی باتوں سے انسان کے معمولات اور رویوں کے بارے میں گہرائی سے رائے قائم کیا کرتی تھیں۔ ابوالکلام قاسمی نے ایک قصّہ یوں رقم کیا:ایک بار مجھے عینی آپا کے ساتھ یونیورسٹی کے رجسٹرار آفس جانے کا اتفاق ہوا۔ شاید امتحان کے کسی کام کے معاوضے کا معاملہ تھا۔ (پیسے وغیرہ کے معاملے میں وہ اپنے واجبات کو کبھی ثانوی حیثیت نہ دیتی تھیں) وہ تھوڑی دیر بیٹھی رہیں اور ادھر اُدھر دیکھتے ہوئے کہنے لگیں کہ شاید یہ وہی عمارت ہے جو بچپن ہمارا گھر ہوا کرتا تھا، جس میں میری پیدائش ہوئی تھی۔ تحقیق کرنے پر معلوم ہوا کہ بیسویں صدی کی تیسری دہائی میں یونیورسٹی کے پہلے رجسٹرار کی کوٹھی سچ مچ وہی تھی جس میں کئی سال تک یونیورسٹی کے پہلے رجسٹرار سجاد حیدر یلدرم قیام پذیر رہ چکے تھے۔ وہ اکثر کہا کرتی تھیں کہ میرا حافظہ یوں تو بہت اچھا نہیں مگر جیسا بھی ہے، ہے فوٹو جینک ہے۔ یعنی ان کی یادیں تصویری شکلوں میں ان کے حافظے میں محفوظ رہا کرتی تھیں۔ یادوں کی بازگشت کے اس عمل کی انوکھی کارفرمائی ان کی تحریروں میں جگہ جگہ بخوبی دیکھی جا سکتی ہے۔,Entertainment
352,تذکرہ ان شعراء کا جو محکمۂ پولیس سے وابستہ رہے,https://urdu.arynews.tv/urdu-poet-bihar-article/,اردو کے شعری منظر نامہ پر محکمۂ پولیس سے وابستہ بہت سے افراد ہیں جن کے سوانحی کوائف اور نمونۂ کلام قدیم اور جدید تذکروں میں ملتے ہیں۔ لالہ سری رام کے مشہور تذکرہ ’’خمخانۂ جاوید‘‘ کی پانچ جلدوں کی ورق گردانی کی جائے تو بہت سے نام سامنے آئیں گے۔ ریاست بہار جو شعر و سخن کے باب میں بڑی اہمیت کا حامل ہے یہاں بھی بہت سے ایسے تخلیق کار رہے ہیں جن کا تعلق محکمۂ پولیس سے ہے۔ ضلع سارن (چھپرہ) سے تعلق رکھنے والے سید عزیز الحق ابن سید فضل حق اختر لشکری پوری بھی پولیس آفیسر تھے۔ پٹنہ یونیورسٹی سے گریجویشن کے بعد سب انسپکٹر کے عہدے پر مامور ہوئے، شعر و سخن سے بہت گہرا رشتہ تھا۔ ان کا کلام تاج گیا میں شائع ہوتا رہا ہے، مجلہ ادراک گوپال پور کے ایڈیٹر سید حسن عباس کے حوالے سے تذکرہ شعرائے سارن کے مصنف سمیع بہواروی نے اختر کا نمونۂ کلام درج کیا ہے جس سے ان کی قدرتِ کلامی اور شگفتگیٔ طبع کااندازہ ہوتا ہے۔ ان کا منشا ہے کہ بسمل نہ تڑپنے پائےساتھ خنجر کے وہ زنجیر لیے پھرتے ہیںقصۂ شیخ و برہمن سے ہمیں کیا مطلبہم تو دل میں تری تصویر لیے پھرتے ہیں رسالہ تاج گیا، میں جنوری 1920ء میں ان کی غزل شائع ہوئی تھی جس کے چند اشعار قارئین کی نذر ہیں۔ حسینانِ جہاں کب آشنا ہیں دردِ الفت سےگلہ بے کار ہے شکوہ عبث ہے بے وفائی کادل صد چاک اپنا آج کیسے کام کا نکلاہوا سامان زلفِ یار کی عقدہ کشائی کاجسے دیکھو وہی زخمی پڑا ہے تیرے کوچے میںکوئی تیغِ ستم کا کوئی ہے دستِ حنائی کا(بحوالہ تذکرہ شعرائے سارن، سمیع بہواروی) رضا چھپروی بھی ایک اچھے شاعر تھے جن کا اصل نام احمد رضا کریم تھا۔ وہ جی بی کالج مظفر پور کے گریجویٹ تھے۔ دربھنگہ کے مشہور محقق شاداں فاروقی نے ان کا شعری مجموعہ ’ساغرِ گل‘ کے نام سے مرتب کیا تھا۔ ان کے کلام میں بھی بڑی تازگی و تنوع ہے۔ تذکرہ شعرائے سارن میں ان کا نمونۂ کلام درج ہے،آج اس عمر کو پہنچے تو یہ معلوم ہواراہ جاتی ہے یہی کوچۂ جاناں کی طرفاب یہ عالم ہے کہ تنہائی میں دَم گھٹتا ہےدیکھیے کب ہو سفر شہر خموشاں کی طرفاب تو لے دے کے یہی وحشت دل ہے کہ رضاآنکھ اٹھتی ہے میری روزن زنداں کی طرف رضا چھپروی 1906ء میں پیدا ہوئے تھے اور اکتوبر 1971ء میں ان کا انتقال ہوگیا۔ محسن قاضی پوری بھی محکمہ پولیس میں ہی ملازم تھے۔ کئی زبانوں سے واقفیت تھی۔ انہوں نے اپنی تخلیق کو زیادہ تر نعتوں پر مرکوز رکھا، انہیں کا یہ نعتیہ شعر ہے۔ تذکرہ کرتے ہیں آپس میں ملائک سارےآجاتا ہے بڑے دھوم سے مہماں کس کا 1865ء میں جمال پور سیوان میں پیدا ہوئے اور رسل پورہ سارن میں 12 اگست 1945ء میں وفات پائی۔ منشی میوہ لال عاجز بھی محکمۂ پولیس میں سب انسپکٹر تھے۔ ضلع گیا، بہار سے ان کا تعلق تھا۔ دربھنگہ میں تعینات تھے۔ ان کے کچھ اشعار ’’گلدستہ پیام یار‘‘ میں ماہ نومبر 1887ء میں اشاعت پذیر ہوئے تھے۔ ’’کلید گنجینۂ توحید‘‘ کے عنوان سے 16 صفحوں کا ایک مختصر مجموعہ 1927ء میں شائع ہوا تھا۔ دوسرا مجموعہ ’’سر توحید‘‘ کے عنوان سے 1930ء میں شائع ہوا۔ ان کے کلام پر تصوف کا رنگ غالب ہے۔ نمونۂ کلام ملاحظہ کیجیے، عالمِ غیب سے عاجز یہی آتی ہے صداکچھ نہیں ہے کہیں مجھ واحدِ مطلق کے سواخود ہی طالب ہوں میں خود میں ہوں مطلوب اپناخود ہی معشوق ہوں خود عاشقِ شیدا میں ہوں شبِ ہجراں ہمارے نالہ و آہعجب کیا ہے ہلا دیں آسماں تکدلِ ناداں سمجھتا ہی نہیں کچھبھلا اس کو میں سمجھاؤں کہاں تک صابر بہاری فردوسی بھی کانسٹیبل تھے۔ نالندہ بہار میں اکتوبر 1915ء میں ان کی پیدائش ہوئی۔ پٹنہ یونیورسٹی سے تعلیم حاصل کی۔ آپ کا پورا خانوادہ ہی شعری و ادبی ذوق رکھتا تھا۔ یاسؔ بہاری، شوقؔ بہاری، وجدؔ بہاری آپ کے خاندان کی وہ شخصیتیں ہیں جن کا شمار اپنے زمانے کے اہم شعرا میں کیا جاتا تھا۔ سید احمد اللہ ندوی نے بھی ’’مسلم شعرائے بہار‘‘ میں ان کا ذکر شامل کیا ہے۔ ارشد قمر نے ان کا نمونۂ کلام اپنی کتاب ’شعرائے پلاموں‘‘ میں درج کیا ہے، جس سے اندازہ ہوتا ہے کہ ان کے کلام میں کتنی شائستگی اور سلاست ہے، ان کے چند اشعار: آپ اگر قتل کا سامان لیے بیٹھے ہیںہم بھی کھونے کے لیے جان لیے بیٹھے ہیںہیں عجب چیز شہیدانِ محبت ناصحموت میں زیست کا سامان لیے بیٹھے ہیںامتحاں کی کبھی پروا نہیں کرتے صابرسر ہتھیلی پہ یہ ہر آن لیے بیٹھے ہیںسرمۂ عبرت بنا ہوں چشم عالم کے لیےمیں یہاں مٹتا گیا، سارا جہاں بنتا گیاراحتِ جاں بن گئی ہر اک مصیبت عشق کیدرد دل جب جب بڑھا روح رواں بنتا گیا حسرت بکرم گنجوی بھی محکمۂ سی۔ آئی۔ ڈی میں انسپکٹر آف پولیس کے عہدے پر فائز تھے۔ ان کا اصل نام محمد داؤد خان تھا، بکرم گنج ضلع رہتاس، بہار میں 2 جنوری 1937 میں پیدائش ہوئی۔ آپ پولیس میڈل ایوارڈ سے بھی سرفراز کیے گیے۔ شفق سہسرامی سے آپ کو شرفِ تلمذ حاصل ہے، کئی مجموعے شائع ہوچکے ہیں۔ ارشد قمر نے دو غزلیں بطور نمونہ پیش کی ہیں، ان سے چند اشعار،دامن میں لگ گئی ہے کسی گلبدن کی آگمجھ کو جلا نہ ڈالے یہ غنچہ دہن کی آگملک و وطن یہ کس طرح جنت نشاں بنےبجھتی نہیں ہے آج بھی ظلم کہن کی آگمظلوم جو ستائے گئے ہیں جہان میںکتنے ہی گھر جلائے گی ان کے کفن کی آگ (تحریر و تحقیق: حقانی القاسمی),Entertainment
353,قصہ گوئی: یہ دل بہلانے کا اچھا فن ہے!,https://urdu.arynews.tv/mumtaz-hussain-article/,جامع مسجد دہلی کے ’’دروازہ شمالی کی طرف ۳۹ سیڑھیاں ہیں۔ اگرچہ اس طرف بھی کبابی بیٹھے ہیں اور سودے والے اپنی دکانیں لگائے ہوئے ہیں۔ لیکن بڑا تماشا اس طرف مداریوں اور قصہ خوانوں کا ہوتا ہے۔ تیسرے پہر ایک قصہ خواں مونڈھا بچھائے ہوئے بیٹھتا ہے اور داستانِ امیر حمزہ کہتا ہے۔ کسی طرف قصہ حاتم طائی اور کہیں بوستان خیال ہوتی ہے اور صد ہا آدمی اس کے سننے کو جمع ہوتے ہیں۔‘‘(آثارُ الصنادید۔ سرسید احمد خان) دلّی والوں کو قصہ کہنے اور سننے کا یہ چسکا کچھ سر سید ہی کے زمانے میں نہ تھا، بلکہ محمد شاہی عہد میں بھی ان کا یہی عالم تھا۔ خواجہ بدرالدّین امان دہلوی بوستانِ خیال کے مترجم حدایق الانضار کے دیباچے میں تحریر کرتے ہیں کہ ’’اتفاقاً جہاں میر محمد تقی خیال (مصنف بوستان خیال) فروکش تھا، قریب مکان کے ایک نشست گاہ میں چند اشخاص جمع ہوتے تھے اور ایک قصہ گو ان کے روبرو امیر حمزہ کا جو تمام جہان میں مشہور ہے، بیان کیا کرتا تھا۔‘‘ قصہ گوئی کی یہ عادت دنیا کی ہر تہذیب اور ہر ملک میں پائی جاتی ہے۔ جہاں ارسطو نے آدمی کو سیاسی حیوان اور حیوان ناطق ایسے نام دیے، وہاں اسے ایک نام قصہ گو کا بھی دینا چاہیے۔ گویا قصہ کہنے پر وہ مختار ہی نہیں بلکہ مجبور بھی ہے۔ وہ اپنی نفسیات کے دفینے اور اپنے مستقبل کے خواب کو انہی قصوں کے آئینے میں دیکھتا ہے۔ خواہ وہ قصّے دیوی دیوتا، جن و پری، وحوش و طیور کے ہوں یا اشجع پاستاں اور ہمارے آپ کے ایسے چلتے پھرتے انسانوں کے۔ یہ سارے اقسام قصص کے اس ایک مظہر کی مختلف صورتیں ہیں کہ جن نعمتوں سے ہمیں زندگی میں محروم کیا جاتا ہے، ہم ان کے حصول کی آرزو اپنے خوابوں کی دنیا میں کرتے ہیں۔ باتیں ساری عالم کی ہی ہوتی ہیں، صرف ان کا اعادہ عالمِ خواب میں کیا جاتا ہے۔ شاید اس لئے کہ قصہ گو جس قدر بے خود و بے ہوش اور خواب میں ڈوبا ہوتا ہے، اتنا ہی زیادہ وہ وحدت زماں یا قومی تاریخ کی وحدت کا احساس رکھتا ہے۔ لیکن چوں کہ قصہ صرف قومی یا انفرادی نفسیات ہی کی ایک تاریخ نہیں ہے بلکہ انسانی تجربات کے نچوڑ، تصورِ حیات و کائنات کی ترسیل کا بھی ایک ذریعہ ہے، اس لئے یہ عالمِ بے داری کی بھی ایک شے ہے۔ وہ ایک مخصوص عہد کے ایک مخصوص معاشرے کے شعور کا بھی مظہر ہوتا ہے۔ اس شعور کی نوعیت اور اس کی سطح کیا ہے؟ مظاہرِ فطرت کو دیوی دیوتاؤں کے روپ میں پیش کیا گیا ہے یا ان سے جدا کر کے ان کے اسباب و حل پر غور کیا گیا ہے۔ یہ باتیں تاریخی اور اضافی ہیں۔ اس سے اس بات پر حرف نہیں آتا کہ آدمی فطرتاً قصہ گو واقع ہوا ہے۔ وہ حقیقت کو خواہ وہ عالمِ خواب کی ہو یا عالمِ بے داری کی، زندگی کی ہو یا بعد زندگی کی، ٹھوس اور محسوس صورتوں میں متصور کرنے کا عادی رہا ہے، عادی ہے اور غالباً رہے گا۔ قصہ گوئی زندگی سے فرار اختیار کرنے کا نہیں بلکہ زندگی سے دست و گریباں رہنے کا ایک مقصدی مشغلہ ہے۔ ہم زندگی میں جن طاقتوں سے ہار جاتے ہیں انہیں خواب میں یا ان قصوں میں مفتوح کرنے کی آرزو کرتے ہیں۔ ہم جن چیزوں کی آرزو میں مرتے ہیں، ان کی تحصیل کا خواب انہی کہانیوں میں دیکھتے ہیں، لیکن ان کہانیوں کا یہ صرف ایک پہلو ہے، اس کا دوسرا پہلو یہ ہے کہ زندگی کے سفر میں جو نشیب و فراز، امتداد سن و سال کے آتے ہیں، ان سے مساعدت اور مطابقت پیدا کرنے کی تعلیم اور بقدرِ حوصلہ مبدا و معاد کو سمجھنے اور سمجھانے کا کام بھی ہم ان کہانیوں کے ذریعے لیتے آئے ہیں۔ زندگی کی اس عظیم خدمت کو جو ہم ان کہانیوں سے لیتے آئے ہیں کیوں کر فرار اور عیش کوشی سے منسوب کیا جاسکتا ہے۔ ہاں یہ ضرور ہے کہ قصہ کہنے کے لیے فراغت درکار ہے اور اس کے سننے کے لئے شاید اس سے زیادہ فراغت چاہیے اور یہ فراغت اسی وقت ملتی ہے جب کہ معاشی خوش حالی ہوتی ہے، لیکن اس سے یہ نتیجہ نہیں نکالا جا سکتا ہے کہ اس کا مقصد ہی تفریح ہے، جیسا کہ مرزا غالب نے ازراہ تفنن طبع کہا ہے، ’’داستان گوئی من جملہ فنونِ سخن ہے۔ سچ ہے دل بہلانے کا اچھا فن ہے۔‘‘ تفریح تو اس کا صرف ایک پہلو ہے، جیسا کہ کسی بھی مقصد کی تعمیل میں پایا جاتا ہے، بشرطیکہ وہ مقصد بہ حسنِ تمام پورا ہو۔ مقصد اور ادائے مقصد کا اتحا د ہی کسی عمل کو فن کارانہ عمل میں تبدیل کرتا ہے، حسن ان دونوں کے اتحادِ کامل سے نمو پاتا ہے۔ نہ کہ وہ پہلے سے کہیں موجود رہتا ہے۔ تبھی تو ہمارے شعرا دستِ قاتل کی اداکاری کی بھی داد دیتے رہے ہیں۔ ع: نظر لگے نہ کہیں ان کے دستِ بازو کو۔ پھر بھی وہی فرماتے ہیں کہ یہ دل بہلانے کا اچھا فن ہے۔ شاید اس لیے کہ ہمارا یہ فن ان کے زمانے میں زندگی کے مقاصد سے اپنا رشتہ توڑ رہا تھا۔ لیکن ہم ان کی یہ بات اس دور کی داستان کے بارے میں کیوں کر سچ مانیں، جب کہ ہمارے فن اور ہماری زندگی کے مقاصد کے درمیان ایک گہرا رشتہ تھا۔ میں نے قصہ چہار درویش کو اسی نقطۂ نظر اور اسی زمانے کے پس منظر میں دیکھا ہے، لیکن اس سے اس حقیقت پر پردہ نہیں پڑتا ہے کہ غالب کے زمانے سے، بلکہ یوں کہنا چاہیے کہ جب سے سر سیّد احمد خاں نے سوپر نیچرل کو نیچرل کے میدان سے خارج کر دیا، داستان گوئی جس میں سوپر نیچر کا ذکر لازمی طور سے ہوتا، ہمارے لیے صرف دل بہلانے کا ایک فن رہ گیا تھا اور یہ کوئی ایسی چیز نہیں ہے جس کے لیے ہم معذرت خواہ ہوں۔ زندگی کے ارتقائی تغیرات میں نہ صرف زندگی کے مقاصد بدلتے رہتے ہیں بلکہ حصول مقاصد کے ذرائع بھی بدلتے رہتے ہیں۔ سرسید کے نیچری عہد میں داستانوں نے ناول اور مختصر کہانیوں کے لیے جگہ خالی کی، جن میں اب ہم نیچرل دنیا کی باتیں کرتے ہیں۔ لیکن اس سے داستانوں سے لطف اندوز ہونے کی ہماری صلاحیت کم نہیں ہوئی ہے بلکہ اس کے برعکس کچھ زیادہ بڑھ رہی ہے۔ کیونکہ اب ہم ان داستانوں کی جذباتی اور داخلی گرفت سے آزاد ہو گئے ہیں۔ آج ان کا تجزیہ ہم خارجی انداز سے کرنے پر زیادہ قادر ہیں اور جس طرح کہ ایک بالغ آدمی اپنے بچپن کے تجربوں کے اعادے سے محظوظ اور مستفید دونوں ہی ہوتا ہے، اسی طرح اس عہد کا بالغ آدمی بھی، ان داستانوں کے مطالعے سے محظوظ اور مستفید دونوں ہی ہو سکتا ہے۔ وہ اپنے طریقِ فکر کی بدلتی ہوئی صورت کو دیکھ کر ازمنہ قدیم کے طریقِ فکر کو سمجھنے پر زیادہ سے زیادہ قادر ہو سکتا ہے اور اس طرح انسانی نفسیات کے مطالعے میں زیادہ گہرائی اور بصیرت حاصل کر سکتا ہے۔ (اردو کے ترقی پسند نقاد اور محقق ممتاز حسین کے مضمون سے اقتباسات),Entertainment
354,حسن کا وجود اور اس کی اثر آفرینی,https://urdu.arynews.tv/philosophy-of-beauty-and-art/,مارکس اور اس کے ہم خیالوں کا یہ تصور بہت صحیح ہے کہ ایک خارجی دنیا کی عملی تشکیل و تخلیق، ایک غیرنامیاتی بے جان عالمِ عناصر کو حسبِ مراد صورت دینا اور اس میں نئی زندگی پیدا کرنا اس بات کا ثبوت ہے کہ انسان نوعِ حیوانی کا ایک ذی ارادہ ارتقائی رکن ہے۔ وہ (انسان) حیوانات میں ایک ایسی مخلوق ہے جس کی تخیل یہ ہے کہ تمام بنی نوع انسان کے ساتھ ویسا ہی برتاؤ کیا جائے جیسا کہ خود اپنی ذات کے ساتھ اور اپنی ضرورتوں کی طرح اپنے تمام ہم جنسوں کی ضرورتوں کا رفیقانہ احساس رکھا جائے۔ یہ شرف کسی اور مخلوق کو حاصل نہیں اور اگر انسان کو اشرف المخلوقات کہا جا سکتا ہے تو اسی بنا پر دنیا میں اور بہت سے جانور ہیں، مثلا شہد کی مکھیاں، مٹے، دیمک اور بھڑ اور چڑیوں میں بیا وغیرہ جو کافی تخلیقی یا تعمیری قابلیت اپنے اندر رکھتے ہیں اور ضرورت کے وقت بے ساختہ اس سے کام لیتے ہیں۔ وہ چھتے، اور گھونسلے ایسی فن کارانہ خوش اسلوبی کے ساتھ بناتے ہیں کہ انسان ان کی نقل بھی نہیں اتار سکتا۔ لیکن یہ ادنی درجے کے جانور جو کچھ کرتے ہیں اپنی ذاتی یا زیادہ سے زیادہ اپنی اولاد کی فوری ضرورتوں کو رفع کرنے کے لئے کرتے ہیں۔ ان کی کوششیں یک طرفہ ہوتی ہیں۔ انسان کے مساعی اجتماعی قدر لیے ہوئے ہوتے ہیں۔ حیوانات جو کچھ کرتے ہیں، اپنی قدرتی جسمانی ضرورتوں کے تقاضوں سے مجبور ہو کر کرتے ہیں اور انسان یعنی مہذب انسان اپنی جسمانی ضرورتوں سے آزاد ہو کر تخلیقی فن کی طرف متوجہ ہوتا ہے۔ وہ اپنی بہترین تخلیق اس وقت کر سکتا ہے جب کہ اس کی ادنی حیوانی ضرورتیں آسودہ ہو چکی ہوں اور وہ ان کے ترددات سے فراغت پا چکا ہو، غیرانسانی مخلوقات اپنی اپنی ذاتوں میں کھوئی ہوئی ہیں۔ وہ زیادہ سے زیادہ اپنے کو پھر سے پیدا کرسکتی ہیں اور انسان سائرِ کائنات کو پھر سے پیدا کر سکتا ہے۔ دوسرے جانوروں کی تخلیقی کوششیں ان کی جسمانی خواہشوں اور ضرورتوں سے براہِ راست متعلق ہوتی ہیں، یعنی وہ اپنے فطری مطالبات کے غلام ہوتے ہیں، برخلاف اس کے انسان اپنی تخلیقات کا پورے احساس و فکر اور مکمل آزادی کے ساتھ سامنا کر سکتا ہے اور ان پر نگاہِ بازگشت ڈال سکتا ہے جو خود اپنی جگہ ایک نئی تخلیقی حرکت ہے۔ جانور صرف اپنی نوع کی ضرورت کو اپنی تخلیقات کا پیمانہ بناتے ہیں، انسان ہر نوع کی ضرورت کے مطابق اور ہر وقت ہر موقع پر موضوع کے اعتبار سے نئے پیمانے مہیا یا ایجاد کر سکتا ہے۔ دوسرے حیوانات کی فنی تخلیق میں جو حسن ملتا ہے وہ اضطراری طور پر اس کی ترکیب میں داخل ہوتا ہے۔ انسان کو اس حسن کا نہ صرف شعور بلکہ درک بھی ہوتا ہے اور وہ اپنے ارادے اور اپنی قوت سے اس حسن کو اور زیادہ حسین و جمیل بنا سکتا ہے۔ انسان کی فن کاری نہ صرف ایک مفروضۂ حسن کا اظہار ہوتی ہے بلکہ حسن کے اندرونی ناموس کے مطابق خوب سے خوب تر کی جستجو اور اسے پانے کا نام انسانی لغت میں فن کاری ہے۔ حسن کے وجود اور اس کی اثر آفرینی سے آج تک کوئی انکار نہیں کر سکا ہے۔ لیکن یہ حسن ہے کیا؟ اس سوال نے بڑے بڑے اہل فکر و بصیرت کو حیران رکھا ہے۔ شہرۂ آفاق سائنس داں اور نظریۂ ارتقا کا مبلغ ڈارون مور کی دُم کا راز نہ سمجھ سکا۔ مور کی دم پر اس قرینے کے ساتھ گل کاریاں ہوتی ہیں؟ اس سوال نے ڈارون کی عقل کو چکر میں ڈال رکھا تھا، وہ زندگی کے ہر مظہر کو جہدُالبقا، قدرتی انتخاب اور بقائے اصلح کی روشنی میں سمجھنا چاہتا تھا لیکن محض حیاتیاتی مقصد کے ماتحت حسن یعنی قرینہ یا آہنگ کی تاویل نہیں کی جا سکتی۔ مور کی دُم میں اس توازن اور تناسب کے ساتھ خطوط و الوان کا التزام نہ ہوتا تو بھی حیاتیاتی غرض یعنی نسل کی افزائش اور اس کی بقا کا مقصد تو پوراہی ہوتا رہتا۔ قدرت نے اپنے تخلیقی نظام میں یہ جمالیاتی اسلوب کیوں ملحوظ رکھا؟ اس کا جواب ہمارے پاس نہیں ہے تاوقتیکہ ہم یہ نہ تسلیم کر لیں کہ قدرت کے اندر وہ آہنگ طبیعی طور پر موجود ہے جسے ہم حسن کہتے ہیں۔ نہ صرف انسان بلکہ حیوانی اور نباتاتی اور بہ ظاہر بے جان جماداتی دنیا بھی ایک جمالیاتی رخ رکھتی ہے۔ جہاں کہیں بھی زندگی کی قوت ہے وہاں یہ حسن بھی موجود ہے اور زندگی کی بقا اور فروغ کا ضامن ہے۔ متقدمین سے لے کر آج تک لوگ حسن کو بلاوجہ ایک غیر ارضی چیز سمجھتے رہے ہیں اور جو چیز کہ سر بسر انسانی دنیا کی پیداوار ہے اس کو خواہ مخواہ ایک دیو لوک سے منسوب کرتے رہے ہیں۔ اس ماورائیت نے حسن کو ایک سدیمی (Nebulous) شکل بنا کر رکھ دیا ہے۔ افلاطون نے حقیقت، خیر اور حسن کی سہ گانہ تقسیم کر کے ایک عرصہ تک دنیا کو مبہوت رکھا، لیکن وہ خود بڑی الجھن میں تھا۔ اگر ہم غور سے مطالعہ کریں تو اس کے بیان سے زیادہ اس کے بعض وقت کے سکوت سے پتہ چلتا ہے کہ وہ اپنے نظریۂ تصورات کی وجہ سے اپنے نظامِ فکر میں بہت سے تناقصات محسوس کرتا ہے۔ حسن کے بارے میں بھی اس کو اپنی عدم وضاحت کا احساس تھا۔ اس نے عالمِ مثال یا عالمِ تصورات میں پناہ لے رکھی تھی۔ اس عالمِ اجسام سے باہر ایک عالم ہے، جہاں ہر شے کا ایک ازلی تصور یا نمونہ موجود ہے۔ عالم موجودات کی ہر شے اپنے تصور کی ایک ناقص نقل ہوتی ہے۔ پھر ان تصورات سے بلند اور سب پر احاطہ کئے ہوئے تصورات کا تصور، یا تصورِ اعلیٰ ہے۔ حسن اور خیر اور حقیقت اس تصور اعلیٰ کے تین مختلف رخ ہیں جو عالم اجسام میں الگ پائے جاتے ہیں۔ افلاطون کے انداز سے معلوم ہوتا ہے کہ وہ اپنے مرشد سقراط کی طرح حسن کو حقیقت اور خیر کے ماتحت تصور کرتا تھا۔ اس جگہ ایک بات یاد رکھنے کے قابل ہے۔ ہم سقراط اور افلاطون اور ان کے متبعین کے نظریہ تصورات سے آج ہرگز اتفاق نہیں کر سکتے۔ لیکن ان لوگوں کے بعض متفرق اقوال ایسے ہیں جو حقیقت کے راستے کی طرف اشارہ کرتے ہیں اور جنہیں آج بھی ہم تسلیم کئے بغیر نہیں رہ سکتے، مثلاً حسن کے بارے میں سقراط کے دو اقوال ہیں۔ ایک تو یہ ہے کہ حسن وہ چیز ہے جو لوگوں کو اچھی طرح معلوم ہو، دوسرا یہ ہے کہ حسن اس چیز کا نام ہے جو کسی غرض کو پورا کرے اور غرض سے مراد عملی مفاد ہے۔ آج ہم حیرت کر سکتے ہیں کہ جس مفکر نے حیات اور کائنات کے سارے نظام کی بنیاد مادی اور عملی دنیا سے الگ تصورات پر رکھی ہو وہ حسن کا ایسا افادی نظریہ کیسے پیش کر سکا۔ بعد کے اشراقیوں اور صوفیوں نے اسی تصور یا عالمِ مثال کے نظریہ کو اور زیادہ وسعت دی اور ہر ترقی یافتہ زبان کے بڑے بڑے شاعروں اور مفکروں نے اس سرابی بنیاد پر رنگ برنگ کی نازک اور دل پذیر عمارتیں تیار کیں اور ان لوگوں نے لافانی حسن، ازلی حسن، لاہوتی حسن، حسن مطلق، حسن حقیقی وغیرہ جیسے بت تراشے جن کے آگے سر جھکانے والوں کی آج بھی کمی نہیں۔ کیٹس نے حسن کو حقیقت اور حقیقت کو حسن بتایا اور اسی کے اظہار کو شاعری کہا۔ بیدل بھی حسنِ حقیقت کے قائل ہیں یعنی حسن اور حقیقت کو ایک سمجھتے ہیں اور ہر وقت اور ہر جگہ اسے سامنے موجود مانتے ہیں اور کہتے ہیں کہ اس کی جستجو نہ کرنا ہی اس کو پانا ہے۔ حسن کے اس پراسرار تصور نے فکر و احساس کی دنیا میں بڑی بڑی نزاکتیں پیدا کیں اور اس کی بدولت شاعری اور دوسرے فنونِ لطیفہ کے ایسے ناقابلِ فراموش کارنامے وجود میں آئے جن کی تواریخی قدر ہمیشہ مسلّم رہے گی۔ (معروف ادیب، نقاد اور مترجم مجنوں گورکھپوری کے مضمون حسن اور فن کاری سے اقتباسات),Entertainment
355,’منٹو طبعی موت نہیں مرا!‘,https://urdu.arynews.tv/manto-and-hameed-akhter/,منٹو کی موت ایک بڑا سانحہ تھی۔ کئی لکھنے والے دل برداشتہ ہوئے تھے۔ ایک تعزیتی جلسے میں حمید اختر نے کہا تھا، ’وہ طبعی موت نہیں مرا۔ اسے مار ڈالا گیا ہے۔ اسے مارنے والوں میں سب سے زیادہ ہاتھ اسے کے دوستوں کا ہے۔ اچھے اور برے دونوں قسم کے دوستوں کا۔ برے دوستوں نے اس کی کمزوریوں سے فائدہ اٹھایا اور اس کی دشمنی کے لیے اس کے ساتھ مل کر اسے برباد کرتے رہے اور اچھے دوستوں نے اس سے کنارہ کشی اختیار کر کے اسے مار ڈالا ہے۔‘ (منٹو زندہ ہے، از حمید اختر) سب جانتے ہیں کہ منٹو کی ناگہانی موت کے لیے شراب ذمے دار ہے۔ لیکن اس کے دوست حمید اختر کا خیال کچھ اور تھا۔ ’اس کی زندگی میں جہاں محرومیاں ہی محرومیاں ہیں۔ آسائش کی محرومیاں، محبت کی محرومیاں، محبوبہ کی محرومی، اچھے مکان کی محرومی اور ضروریات زندگی سے محرومی، کہاں کہاں یہ محرومی راستہ روک کر کھڑی رہتی ہے۔ سنگدل، بے مہر اور ظالمانہ محرومی سے ٹکر مار کر انسان شراب نہیں پیے گا تو کیا کرے گا۔ اب یہ دوسری بات ہے کہ منٹو اور منٹو کی طرح کے دوسرے لاکھوں لوگ اچھی شراب سے بھی محروم رہتے ہیں۔ اس سے کسک اور بڑھتی ہے اور نتیجہ جو ہوتا ہے، وہ ظاہر ہی ہے۔‘ (منٹو زندہ ہے، از حمید اختر),Entertainment
356,غالب کی قرض خواہوں کو تسلیاں اور سفرِ کلکتہ,https://urdu.arynews.tv/kolkatta-mirza-ghalib/,برصغیر کے عظیم شاعر مرزا اسد اللہ خان غالب ہمہ گیر شخصیت کے حامل تھے، اس دور کے مروجہ علوم پر انھیں مکمل عبور حاصل تھا۔ تاہم ان کی وجہِ شہرت شاعری تھی جو دو صدیاں گزرنے کے بعد بھی کم نہیں ہوئی۔ شعر و ادب کے ساتھ غالب کی شخصیت خصوصاً ان کا شاعرانہ مزاج بھی ہمیشہ لوگوں کی دلچسپی کا مرکز رہا۔ اس شاعرانہ بلکہ شاہانہ مزاج کی بدولت وہ تاحیات زیر بار قرض رہے مگر اپنی روش نہیں بدلی۔ ان کا اپنا کوئی ذریعہ معاش نہیں تھا بس انگریز سرکار سے ملنے والی خاندانی پنشن پر گزارا تھا۔ یہ پنشن غالب کے گھریلو اور ”ذاتی“ اخراجات کے لیے ناکافی تھی۔ لہذا مرزا تا حیات قرض پہ قرض لیتے رہے۔ قرض کی نا دہندگی کی وجہ سے اکثر مقدمات کا سامنا کرنا پڑتا بلکہ قید و بند کے مراحل سے بھی گزرنا پڑا۔ اس دور میں انگریز سرکار کا قانون تھا کہ دیوانی مقدمات میں ملوث ملزمان کو گھر سے باہر اور دن کے وقت ہی حراست میں لے سکتے تھے۔ لہٰذا جب گرفتاری کا خدشہ ہوتا تو ان دنوں غالب دن کے اجالے میں گھر سے باہر نہیں نکلتے تھے۔ اگر کہیں جانا ہوتا تو رات کے وقت جاتے۔ قرض خواہوں کو تسلی دینے اور اپنی آمدنی میں اضافے کی غالب کے پاس ایک ہی امید تھی کہ ان کی پنشن میں اضافہ ہو جائے اور یہ اضافہ بھی ان کی پیدائش کے وقت سے ہو تاکہ انھیں یکمشت ایک خطیر رقم حاصل ہو جائے۔ اس امید پر مرزا نے عمر گزار دی۔ قریباً تیس برس اسی تگ و دو میں گزرے۔ ان گنت درخواستیں دائر کیں جو مقامی افسران سے لے کر گورنر جنرل اور ملکہ برطانیہ تک کو ارسال کی گئیں۔ انگریز افسروں کے روبرو اپنا مقدمہ پیش کرنے کے لیے غالب نے متعدد سفر کیے جس میں کان پور، فیروز پور جھرکا اور فرحت پور شامل ہیں۔ اس سلسلے میں ان کا طویل ترین سفر دہلی سے کلکتے کا تھا اور یہی غالب کی زندگی کا سب سے لمبا سفر تھا۔ تقریباً تین برس پر محیط اس سفر نے غالب کے مشاہدات و تجربات اور علم و فکر میں خاطر خواہ اضافہ کیا۔ اس سے قبل کہ مرزا غالب کے سفر کی روداد بیان کی جائے اس سفر کی وجہ یعنی انھیں ملنے والی پنشن اور ان کے خاندانی پس منظر کا مختصر جائزہ لے لیتے ہیں۔ غالب 1797 ء میں آگرہ میں پیدا ہوئے۔ ابھی چار برس کے تھے کہ ان کے والد مرزا عبداللہ انتقال کر گئے۔ لہذا غالب کے خاندان کے سرپرست ان کے چچا مرزا نصر اللہ بیگ قرار پائے۔ نصر اللہ بیگ مرہٹوں کی فوج میں شامل تھے اور آگرہ کی حفاظت پر مامور تھے۔ جب انگریزوں نے آگرہ حملہ کیا تو نصر اللہ بیگ نے بغیر مزاحمت کے آگرہ انگریزوں کے کمان دار لارڈ لیک کے حوالے کر دیا۔ اس کے بدلے میں انگریزوں نے نصر اللہ بیگ کو آگرہ کے قلعے کا قلعہ دار بنا دیا۔ علاوہ ازیں انھیں جاگیر اور انعام و کرام سے بھی نوازا۔ لیکن یہ انعام و کرام اور جاگیریں تا دیر نصر اللہ بیگ کے کام نہ آئیں اور 1806 ء میں ہاتھی سے گر کر انتقال کر گئے۔ ان کے بیوی بچے پہلے ہی وفات پا چکے تھے۔ جیسا کہ انگریزوں کا دستور تھا کہ وہ اپنے وفاداروں کو نسل در نسل نوازتے تھے، سرکار نے پس ماندگان کے لیے پنشن مقرر کر دی جس کے نگران نصر اللہ بیگ کے سالے نواب احمد بخش قرار پائے۔ ان کے بقول یہ رقم پانچ ہزار روپے سالانہ تھی۔ جس کی تقسیم کچھ یوں ہوئی (1) خواجہ حاجی دو ہزار روپے سالانہ (2) نصر اللہ بیگ کی والدہ اور تین بہنیں ڈیڑھ ہزار روپے سالانہ (3) مرزا غالب اور ان کے بھائی مرزا یوسف ڈیڑھ ہزار روپے سالانہ۔ غالب اس میں سے چھ سو سالانہ بھائی مرزا یوسف کو دیتے تھے۔ جبکہ بقیہ نو میں سے چار سو اپنی زوجہ امراؤ جان کو دینے کا حکم تھا کیونکہ امراؤ جان نواب احمد بخش کی بھتیجی تھی۔ مرزا غالب اور امراؤ جان کا عقد 1810 ء میں ہوا تھا اس وقت غالب کی عمر تیرہ اور امراؤ جان کی دس برس تھی۔ اسی برس غالب آگرہ سے دہلی منتقل ہو گئے۔ دہلی میں وہ کرائے کے مختلف مکانات میں فروکش رہے ان میں سے آخری بلی ماراں والا مکان تھا۔ مرزا غالب نے ہوش سنبھالا تو انھیں علم ہوا کہ ان کے ساتھ زیادتی ہوئی ہے۔ ان کے اعتراضات یہ تھے۔ (اول) پنشن کی اصل رقم پانچ نہیں دس ہزار روپے سالانہ ہے۔ (دوئم) خواجہ حاجی ان کے برائے نام رشتہ دار تھے اس لیے ان کو دی جانے والی رقم غالب اور ان کے بھائی کو ملنی چاہیے۔ مرزا غالب نے جب یہ معاملہ نواب احمد بخش کے سامنے اٹھایا تو بقول غالب انھوں نے پنشن کی رقم دس ہزار تو تسلیم نہیں کی، لیکن خواجہ حاجی کو حصہ دینے کی غلطی تسلیم کی اور وعدہ کیا کہ خواجہ حاجی کے انتقال کے بعد ان کا حصہ غالب اور ان کے بھائی کو ملے گا۔ لیکن 1823 ء میں خواجہ حاجی کے انتقال کے بعد یہ رقم ان کے بیٹوں کو ملنے لگی۔ یہیں سے غالب کی شکایت میں شدت پیدا ہوئی۔ انھوں نے اس نا انصافی پر آواز اٹھائی لیکن کہیں شنوائی نہیں ہوئی۔ نواب احمد بخش سے مایوس ہو کر غالب نے دلی میں تعینات انگریز ریذیڈنٹ سے ملاقات کی کوشش شروع کر دی مگر بوجوہ یہ ملاقات نہ ہو سکی یا احمد بخش نے نہ ہونے دی۔ 1825 ء تک غالب کی مالی حالت انتہائی دگرگوں ہو چکی تھی۔ وہ ننھیال اور ددھیال کی تمام موروثی جائیداد بیچ کر کھا چکے تھے اس پر مستزاد بیس ہزار روپے کے مقروض ہو چکے تھے۔ اس وقت غالب کی عمر صرف اٹھائیس برس تھی۔ اس سے غالب کی شاہ خرچی کا بھی اندازہ ہوتا ہے۔ آمدنی جتنی بھی ہو ان کا طرز حیات نہیں بدلا۔ ایک مرتبہ متھرا داس مہاجن نے عدم ادائیگی قرض پر غالب پر مقدمہ کر دیا۔ غالب مفتی صدر الدین آزردہ کی عدالت میں پیش ہوئے جو خود اچھے شاعر اور غالب کے مداح تھے۔ انھوں نے غالب سے پوچھا ”مرزا نوشہ یہ آپ اس قدر قرض کیوں لیا کرتے ہیں“ غالب نے برجستہ جواب میں یہ شعر سنایا: قرض کی پیتے تھے مے لیکن سمجھتے تھے کہ ہاںرنگ لاوے گی ہماری فاقہ مستی ایک دن مفتی صدر الدین ہنس پڑے۔ انھوں نے فیصلہ تو مدعی کے حق میں دیا لیکن غالب کا زر ڈگری ایک دوست کی حیثیت سے خود ادا کر دیا۔ مرزا غالب کا بال بال قرضے میں جکڑا تھا مگر اس معاملے میں وہ خوش قسمت بھی تھے کہ کسی نہ کسی سے مزید قرض لے لیتے تھے۔ حالانکہ قرض دینے والوں کو بھی علم تھا کہ اس کی واپسی تقریباً نا ممکن ہے۔ جیسا کہ متھرا داس مہاجن غالب کے گھر قرض کی واپسی کا تقاضا کرنے گئے، الٹا دو ہزار روپے مزید دے کر لوٹے۔ ان معاملات کے باوجود غالب کی شاعری اور ان کی شخصیت کا جادو سر چڑھ کر بولتا تھا۔ حتٰی کہ ان کے مخالفین بھی ان کی شاعری کے معترف تھے۔ ویسے بھی وہ فن شاعری کی قدرو منزلت کا دور تھا۔ مشاعروں میں ہزاروں کا مجمع ہوتا۔ جہاں چار پڑھے لکھے افراد جمع ہوتے شعر و شاعری کا تذکرہ لازمی ہوتا۔ غالب کی شاعری نوجوانی میں ہی سند قبولیت حاصل کر چکی تھی۔ ابھی ان کا دیوان شائع نہیں ہوا تھا کہ ان کے اشعار زبان زد عام ہو چکے تھے۔ کوٹھے کی مغنیہ ہو یا گلی میں پھرتے بنجارے ہر ایک کی زبان پر غالب کے اشعار ہوتے۔ لیکن بدقسمتی سے ہمارے ہاں زندگی شاعری کے بل بوتے نہیں گزرتی، اس کے تقاضے اور بھی ہیں۔ جب دہلی میں شنوائی نہیں ہوئی تو غالب نے کلکتہ جا کر گورنر جنرل سے ملنے کا ارادہ کر لیا۔ اس دور میں ایک شہر سے دوسرے شہر جانے کے لیے بھی ویسی ہی تیاری کرنی پڑتی تھی جیسے پردیس جا رہے ہوں۔ اکتوبر 1826ء میں غالب براستہ کانپور لکھنؤ پہنچے۔ دوران سفر وہ بیمار پڑ گئے وہ بھی ایسے کہ صحت یاب ہوکے نہیں دیتے تھے۔ اگرچہ اس وقت وہ نوجوان تھے مگر انھیں کئی بیماریاں لاحق تھیں۔ اودھ میں مرزا کے قریبی دوست امام بخش ناسخ رہتے تھے ان کی بدولت غالب کا علاج جاری رہا۔ ان دنوں اودھ پایہ تخت دہلی سے آزاد ایک خود مختار ریاست تھی۔ غازی الدین حیدر اس کے بادشاہ تھے معتمد الدولہ آغا میر وزیر اعظم تھے۔ آغا میر شعر و شاعری کے قدردان تھے اور شعرا کی سرپرستی کرتے رہتے تھے۔ انھوں نے غالب سے ملنے خواہش ظاہر کی۔ غالب کو خلعت اور انعام کرام ملنے کی امید پیدا ہوئی۔ انھوں نے اپنے دوست امام بخش ناسخ کے مشورے پر آغا میر کے لیے ایک سو دس اشعار پر مشتمل قصیدہ لکھا۔ مگر اپنی افتادِ طبع کے مطابق تین شرائط بھی رکھ دیں۔ پہلی شرط یہ کہ معتمد الدولہ کھڑے ہو کر ان کا استقبال کریں گے۔ دوسری شرط، ان سے معانقہ کریں گے اور تیسری شرط، غالب کو نذر پیش کرنے سے معافی دی جائے۔ ان کے پاس دینے کے لیے کچھ تھا بھی نہیں۔ وزیر اعظم نے غالب کی شرائط ماننے سے انکار کر دیا اور غالب نے ملاقات سے معذرت کر لی۔ غریب الوطنی اور مالی مجبوریوں کے باوجود حاکم وقت کے آگے ایسی شرائط رکھنا اور پھر ملنے سے انکار کرنا، بظاہر نادانی لگتی ہے مگر وہ غالب تھے۔ ایسے لوگ دماغ سے نہیں دل سے سوچتے ہیں۔ ان کی طبیعت کا غنا انھیں کسی کے آگے سر جھکانے نہیں دیتا۔ انھی کا مشہور شعر ہے۔ بنا کر فقیروں کا ہم بھیس غالبتماشائے اہلِ کرم دیکھتے ہیں شاہ میر غالب کے خلاف ہو گیا اور اس نے انھیں شاہ اودھ سے بھی ملنے نہیں دیا۔ غالب نو ماہ تک لکھنؤ میں مقیم رہے۔ ان کی بیماری میں افاقہ نہیں ہوا۔ مجبوراً اسی حالت میں انھوں نے رخت سفر باندھا اور اکیس جون 1827 ء کو لکھنؤ سے روانہ ہو گئے۔ اس دور کی مشکلات سفر کا اندازہ لگائیے کہ لکھنؤ سے کانپور کے درمیان تقریباً سو کلومیٹر کا فاصلہ پانچ دن میں طے ہوا۔ یہ سفر یکے پر کیا گیا۔ کان پور سے غالب باندہ پہنچے جہاں کے نواب ذوالفقار بہادر علی غالب کے عزیز اور شاگرد تھے۔ انھوں نے غالب کی خوب مدارت کی اور علاج بھی کروایا جس سے انھیں کچھ افاقہ ہوا۔ غالب کلکتہ جانا چاہتے تھے مگر زاد سفر کے نام پر ان کے پاس پھوٹی کوڑی بھی نہیں تھی۔ مناسب موقع پا کر انھوں نے نواب ذوالفقار علی سے دو ہزار روپے قرض مانگ لیا۔ غالب کے بقول انھوں نے براہ راست تو یہ رقم نہیں دی کہ شاید میں واپس نہ کر سکوں لیکن ایک مہاجن سیٹھ امی کرن سے دو ہزار روپے قرض دلوا دیے۔ غالب کا مسئلہ وقتی طور پر حل ہو گیا اور وہ دو ہزار روپے لے کر باندے سے بذریعہ بیل گاڑی روانہ ہو گئے۔ راستے میں انھوں نے ایک گھوڑا خرید لیا۔ جمنا کنارے پہنچے تو کشتی کرائے پر لی اور گھوڑے سمیت اس پر سوار ہو گئے۔ ستائیس نومبر 1827ء وہ الہ آباد پہنچے۔ غالب کا ارادہ یہاں چند ہفتے قیام کرنے کا تھا مگر پہلی ہی شام ایک ادبی تقریب میں ان کی مولوی امام شہید سے تلخ کلامی ہو گئی۔ مولوی شہید، قتیل کے شاگرد تھے جس سے غالب شدید متنفر تھے۔ اس واقعہ سے غالب اتنے دل برداشتہ ہوئے کہ اگلے ہی روز بنارس روانہ ہو گئے۔ اپنے خطوط میں غالب نے الہ آباد کے باسیوں کو آداب محفل سے نا آشنا اور اجڈ قرار دیا۔ انھیں یہ شہر، شہر نہیں ویرانہ لگا۔ آگے کا سفر بھی غالب نے جمنا کی لہروں پر ڈولتی کشتی میں کیا اور وہ بنارس پہنچ گئے۔ بنارس شہر غالب کو خوب بھایا۔ جمنا کے کنارے بسا یہ شہر، اس کے سر سبز نظارے، صبح دم مندروں کی گھنٹیوں کی صدا، سر شام جمنا کے پانیوں کو چھوتی ہوا اور اس کا غارت ایماں حسن غالب کے دل میں گھر کر گیا۔ ان کا دل چاہا کہ ہمیشہ کے لیے اس شہر میں بس جائیں۔ حالانکہ دیگر شہروں کی نسبت بنارس میں ان کا کوئی قریبی دوست نہیں تھا۔ ان کا مزاج بھی ایسا نہیں تھا کہ احباب کے بغیر تنہا خوش رہیں۔ آثار سے لگتا ہے کہ کسی غارت گر کے عشق نے غالب کے قدم روک دیے تھے۔ دوسرا یہ معجزہ بھی ہوا کہ اس شہر کی آب و ہوا غالب کو راس آئی اور ان کی صحت بحال ہو گئی۔ بہرحال انھوں نے چار ہفتے بنارس میں قیام کیا۔ غالب جہاں جہاں قیام کرتے رہے وہاں کے احباب سے سفارشی خطوط بھی لکھوا کر ساتھ رکھتے رہے تاکہ کلکتہ جا کر انھیں استعمال کر سکیں۔ جیسے باندہ کے سول جج نواب محمد علی خان غالب کے دوست بن گئے تھے انھوں نے کلکتے کے ایک معزز نواب اکبر علی خان کے نام رقعہ لکھ دیا۔ دہلی سے کلکتہ کا ایک ہزار میل کا یہ سفر غالب نے 17 ماہ میں طے کیا۔ یوں تو یہ سفر حصول پنشن کی غرض سے تھا مگر مرزا غالب نے اسے سیاحتی، تفریحی اور تہذیبی سفر بھی بنا دیا۔ جس شہر میں جاتے وہاں طویل قیام کرتے، ادبی اور سماجی حلقوں سے رابطے ہوتے اور شعر و شاعری کے جھنڈے گاڑ کر داد و تحسین وصول کرتے۔ اگرچہ زاد سفر قرض لے کر نکلے تھے مگر کہیں تنگ چشمی سے کام نہیں لیا اور دریا دلی سے خرچ کرتے رہے۔ نتیجہ یہ نکلا کہ جو دو ہزار روپے باندہ سے قرض لے کر نکلے تھے کلکتہ پہنچنے تک اس میں سے چھ صد روپے باقی بچے تھے۔ حالانکہ اس دور میں روپے کی قدر اتنی تھی کہ کلکتہ پہنچ کر انھوں نے جو مکان کرائے پر لیا اس کا ماہانہ کرایہ چھ روپے تھا۔ مکان خاصا بڑا تھا اور اس میں گھوڑا رکھنے کی بھی گنجائش تھی۔ کلکتہ میں ابتدا ہی میں غالب کو اس وقت مایوسی کا سامنا کرنا پڑا جب وہ باندے کے نواب محمد علی خان کا تعارفی خط لے کر اور کشتی کرائے پر لے کر نواب اکبر علی خان کے گھر پہنچے جو کلکتہ کے مضافاتی علاقے بگلی میں واقع تھا۔ انھیں معلوم ہوا تھا کہ نواب اکبر علی خان کے انگریز کلکٹر سے دوستانہ روابط ہیں۔ مگر جب غالب گئے تو نواب صاحب نے بتایا کہ کلکٹر صاحب سے ان کے تعلقات اب کشیدہ ہو چکے ہیں اور وہ کسی قسم کی مدد کرنے سے قاصر ہیں۔ اودھ حکومت کے سفیر منشی عاشق علی سے غالب کو کافی امید تھی اور ان کے نام بھی سفارشی خط لکھو اکر لائے تھے۔ مگر شومئی قسمت سے غالب کے پہنچنے تک منشی عاشق علی کو لکھنؤ واپس بلا لیا گیا۔ گویا ہر جانب مایوسی اور ناکامی کا سامنا تھا۔ جہاں تک ادبی پذیرائی کا تعلق ہے کلکتہ میں بھی غالب کے پرستار موجود تھے مگر ان کی تعداد مٹھی بھر تھی۔ اس کی ایک وجہ تو دہلی سے دوری اور رسل و رسائل کی کمی تھی۔ ویسے بھی یہاں بنگالی زبان بولی جاتی تھی اور اردو کا چلن عام نہیں تھا۔ دوسری وجہ مرزا محمد حسین قتیل (1759۔ 1818) کی مقبولیت تھی۔ مرزا قتیل اپنے عہد کے ممتاز فارسی داں تھے اور فارسی میں ہی شاعری کرتے تھے۔ انھوں نے فارسی قواعد کی چند کتب لکھی تھیں جن میں چہار شربت اور نہر الفصاحت مشہور ہیں۔ اگرچہ ان کا تعلق لکھنؤ سے تھا مگر وہ کلکتہ میں بھی خاصے مقبول تھے۔ جب غالب کلکتہ گئے تو ان کا انتقال ہوئے دس برس گزر چکے تھے لیکن ان کی مقبولیت برقرار تھی۔ دوسری جانب غالب بزعم خود اپنے دور کے سب سے بڑے فارسی دان تھے اور اپنے مقابل کسی کو اہمیت نہیں دیتے تھے۔ یہ تو سب جانتے ہیں کہ جو غالب کے دل میں ہوتا تھا اسے زبان پر لانے میں ہچکچاہٹ محسوس نہیں کرتے تھے۔ لہذا قتیل سے ان کی نفرت پوشیدہ نہ رہ سکی۔ دوسری جانب قتیل کے شیدائیوں اور چاہنے والوں کی بڑی تعداد کلکتہ میں تھی۔ وہ موقع کی تلاش میں تھے۔ ایک مشاعرے میں غالب نے فارسی اشعار سنائے تو ایک شخص کھڑا ہو گیا اور اعتراض اٹھا دیا کہ اس میں قواعد گرائمر کی غلطی ہے۔ بس پھر کیا تھا غالب کے خلاف شور مچ گیا اور محفل درہم برہم ہو گئی۔ اگلے دن پورے شہر میں اس واقعے کا چرچا تھا۔ غالب کو یہ بھی فکر تھی کہ میں تو واپس دلّی چلا جاؤں گا مگر اس شہر کے لوگ کہیں گے کہ ایک شر پسند اور فسادی شخص آیا تھا فساد برپا کر کے چلا گیا۔ لہذا انھوں نے تحریری معذرت کی اور قتیل کی کچھ توصیف بھی کی۔ بہرحال مرزا غالب کو کلکتے میں وہ پذیرائی حاصل نہ ہو سکی جس کے وہ مستحق تھے۔ اب اسی کلکتے میں اس گلی کا نام غالب سے موسوم ہے جس میں ان کا قیام تھا جس طرح دہلی میں غالب میوزیم اور غالب اکیڈمی موجود ہیں۔ لیکن جانے والے کو اب کیا فائدہ۔ حیات انسانی کے دیگر بے شمار موضوعات کے ساتھ اس موضوع پر بھی غالب کا شعر موجود ہے۔ : کی مرے قتل کے بعد اس نے جفا سے توبہہائے اس زود پشیماں کا پشیماں ہونا کلکتے میں غالب کے مخالفین میں مرزا افضل بیگ نمایاں تھے۔ وہ حاجی جان کے بیٹوں کے ماموں اور ان کے وکیل تھے۔ خاندان مغلیہ کا شاہی وکیل ہونے کے وجہ سے انگریز سرکار سے ان کے قریبی روابط تھے۔ مرزا افضل بیگ نے سرکاری حلقوں اور عوام الناس میں غالب کے خلاف خوب زہر بھرا۔ انھوں نے ہی یہ مشہور کیا تھا کہ غالب قتیل کو برا بھلا کہتے ہیں۔ غالب کو ملحد اور زندیق مشہور کر دیا گیا اور یہ کہ وہ بار بار نام بدلتے رہتے ہیں۔ مجبوراً نام کے معاملے میں غالب کو تحریری صفائی دینی پڑی۔ یوں غالب کے خلاف ہر جانب محاذ کھڑا کیا گیا۔ مارچ 1828ء میں گورنر جنرل کا دربار لگنا تھا۔ درخواست کی جانچ پڑتال اور اس کا انگریزی ترجمہ کرنے کی ذمہ داری William Frazer کی تھی۔ غالب نے اپنی درخواست میں تین استدعا کی تھیں (1) حکومت نصر اللہ بیگ کے ورثا کا تعین خود کرے اور ہر وارث کو الگ پنشن دی جائے (2) دوئم یہ کہ جو رقم نواب احمد بخش نے حکومت سے لی اور ورثا میں تقسیم نہیں کی وہ اس کی جائیداد ضبط کر کے وصول کی جائے اور ورثا میں تقسیم کی جائے (3) آئندہ پنشن براہ راست سرکار کے خزانے سے ادا کی جائے۔ درخواست داخل کرنے کے لیے غالب ولیم فریزر سے ملاقات کے لیے گئے تو انھیں اپنے مقام و مرتبے کا بھی احساس تھا مگر وہ مطمئن لوٹے کیونکہ ولیم فریزر نے کھڑے ہو کر ان کا سلام قبول کیا اور عطر اور پان سے ان کی تواضع کی۔ ولیم فریزر نے یہ بھی بتایا کہ درخواست دہلی ریذیڈنٹ ایڈیٹر کے توسط سے پیش کرنی چاہیے تھی۔ تاہم اس نے درخواست گورنر کے سامنے پیش کرنے کی منظوری دے دی۔ گورنر جنرل نے اس دن دس درخواستیں نمٹانی تھیں۔ غالب کا ان میں آخری اور دسواں نمبر تھا۔ افضل بیگ وکیل نے جوابی دعویٰ پیش کیا اور غالب پر دروغ گوئی اور مکاری کا الزام عائد کیا کہ موقع کی مناسبت سے یہ شخص اپنا نام بدلتا رہتا ہے کبھی نوشہ، کبھی اسد، کبھی غالب اور کبھی نام کے ساتھ بیگ اور خان بھی لکھتا ہے۔ گویا غالب کی افتاد طبع کو ان کی دھوکا دہی اور نوسر بازی کا نام دے دیا گیا۔ گورنر جنرل نے غالب کی درخواست یہ کہہ کر مسترد کردی کہ اسے دہلی کے ریذیڈنٹ ایڈیٹر کے توسط سے آنا چاہیے تھا۔ یہ غالب کے لیے بہت بڑا دھچکا تھا۔ وہ سالوں سے جو بھاگ دوڑ کر رہے تھے اور تین برسوں سے گھر سے بے گھر مسافر بنے ہوئے تھے، وہ ساری محنت اکارت گئی تھی۔ انھیں بے نیل مرام واپس لوٹنا پڑا۔ پنشن تو بحال نہ ہوئی مگر دلّی واپس جانے کے لیے غالب کو ڈیڑھ ہزار روپوں کی ضرورت تھی۔ گھوڑا وہ پہلے ہی ڈیڑھ سو روپے میں فروخت کرچکے تھے۔ باندے والے دوست محمد علی خان دو مرتبہ دو دو سو روپے بھجوا چکے تھے۔ آگرہ سے والدہ نے 475 روپے بھجوائے۔ غالب نے کلکتہ کے ایک بڑے مہاجن راؤ شیو رام سے بھی ملاقاتیں کیں۔ یہ معلوم نہیں ہو سکا کہ انھیں کتنا قرض ملا۔ کلکتہ جانے کا کوئی فائدہ نہیں ہوا الٹا قرض کا بوجھ مزید بڑھ گیا۔ غالب کو یہ بھی فکر تھی اب قرض خواہوں کا سامنا کیسے کریں گے۔ وہ اس لیے بھی دلّی جلد لوٹنا چاہتے تھے کہ گورنر جنرل دلّی کے دورے پر آرہے تھے۔ غالب ان سے پہلے پہنچ کر اپنی درخواست ریذیڈنٹ کے ایڈیٹر کے توسط سے انھیں پیش کرنا چاہتے تھے۔ وہ 20 اگست 1829ء کو کلکتہ سے روانہ ہو کر 8 نومبر 1829ء کو دہلی پہنچے۔ ستم ظریفی دیکھیے کہ دہلی پہنچ کر انھیں علم ہوا کہ گورنر جنرل نے بنارس پہنچ کر اپنا ارادہ بدل دیا اور دلی آنے کے بجائے کلکتہ واپس لوٹ گئے۔ 1835ء میں نواب شمس الدین کو ولیم فریزر کے قتل کی سزا میں پھانسی ہو گئی اور ان کی جائیداد ضبط ہو گئی۔ موقع غنیمت جان کر غالب نے آگرہ پریزیڈنسی میں ایک اور درخواست بھجوائی کہ مرزا نصر اللہ بیگ کا وارث ہونے کی حیثیت سے اس جائیداد کا ایک حصہ انھیں ملنا چاہیے تاکہ وہ قرض سے نجات پا سکیں۔ گورنر جنرل نے یہ درخواست بھی رد کردی اور یہ فائل ہمیشہ کے لیے بند کر دی۔ ہر طرف سے مایوس ہو کر غالب نے گورنر جنرل کے توسط سے ہی ایک درخواست لندن میں ملکہ وکٹوریہ کو بھیجی جس کا جواب کبھی نہیں آیا۔ مرزا غالب نے 1823ء سے 1860ء تک تقریباً 37 برس تک پنشن میں اضافے کے لیے مسلسل جدوجہد کی مگر انھیں کامیابی نصیب نہیں ہوئی۔ ان کا یہ شعر ان پر صادق آتا ہے۔ یہ نہ تھی ہماری قسمت کہ وصال یار ہوتااگر اور جیتے رہتے، یہی انتظار ہوتا (آسٹریلیا میں مقیم افسانہ نگار، کالم نویس اور متعدد کتابوں کے مصنّف طارق مرزا کی تحریر),Entertainment
357,جب گلے پر چھری رکھ دی گئی!,https://urdu.arynews.tv/languages-urdu-hindi/,ہندوستان میں انگریز راج کے دوران اردو اور ہندی زبان کے جس تنازع نے سَر اٹھایا تھا، وہ برس ہا برس سے مختلف شکلوں میں جاری ہے اور بٹوارے کے بعد اب بھی بھارت میں‌ اردو بولنے اور لکھنے کی مخالفت کی جاتی ہے۔ بدقسمتی سے وہاں زبان کو مذہب سے جوڑ کر پیش کیا گیا ہے اور اردو کی بنیاد پر مسلمانوں کو نشانہ بنایا جاتا ہے۔ یہ حقیقت سب پر عیاں ہے کہ اس وقت انگریزوں کو بھی اس بات کا ادراک تھا کہ اگر کوئی زبان مشترکہ زبان بننے کی صلاحیت رکھتی ہے تو وہ اردو ہے۔ اسی لیے فورٹ ولیم کالج میں نووارد انگریزوں کو اردو کی ابتدائی تعلیم دینے کا سلسلہ شروع کیا گیا مگر اس پر 1867ء میں چند ہندو تنظیموں اور اکابرین نے اردو زبان كی مخالفت شروع كر دی جس نے بعد میں اردو ہندی تنازع کو جنم دیا جو آج تک جاری ہے۔ یہاں ہم اس تناظر میں‌ اردو زبان کلاسیکی طرز کی شاعری اور اپنی شگفتہ اور رواں نثر کے لیے مشہور، متعدد اخبارات اور ادبی رسائل کے مدیر اور فلمی گیت نگار ماہر القادری کا ایک مضمون نقل کررہے ہیں جس سے اردو دشمنی میں بھارتی حکومت کی پالیسیوں اور بعض اقدامات کے علاوہ اس وقت کے ہندو قائدین اور انتہا پسند تنظیموں‌ کے بغض و عناد کا اندازہ کیا جاسکتا ہے۔ ملاحظہ کیجیے۔ دنیا کی تاریخ گواہ ہے کہ کسی فرماں روا کو ہندوستان جیسا بیوقوف اور نا سمجھ ملک حکومت کرنے کے لیے نہیں ملا۔ ناواقفیت اور کور چشمی کی حالت میں، کنوئیں میں گر جانا قابلِ اعتراض فعل نہیں، لیکن سب کچھ دیکھتے اور سمجھتے ہوئے کنوئیں میں گر پڑنا، یقیناً دماغ کی خرابی اور فہم کی کوتاہی کی دلیل ہے۔ ابھی ہندو، مسلمان حقوق کے لیے ایک دوسرے سے لڑ رہے تھے اور یہ گتھی سلجھنے بھی نہ پائی تھی کہ زبان کا اختلاف پیدا ہوگیا۔ جس نے رہے سہے اتحاد کا خاتمہ کر دیا اور ہندو اور مسلمانوں کے درمیان افتراق و انشقاق کی گہری اور وسیع خلیج حائل ہوگئی۔ اگر مدبرین ملک نے مسئلہ کی نزاکت محسوس کرتے ہوئے، زبان کے اس اختلاف کو دور نہ کیا، تو یہ خلیج اور زیادہ وسیع و عمیق ہو جائے گی اور پھر اس کی پایابی کے امکانات شاید باقی نہ رہیں گے۔ مولوی عبدالحق صاحب معتمد انجمن ترقی اردو نے جو بیان شائع کرایا ہے، اس سے معلوم ہوتا ہے کہ برادرانِ وطن نے اس اکھاڑے میں کتنی پھرتی اور چالاکی کے ساتھ پینترے بدلے ہیں اور اردو کو مٹانے کے لیے کس قدر منظم کوشش کی جارہی ہے۔ نوعیتِ مسئلہ اب اس منزل میں پہنچ گئی ہے، جہاں خاموش رہنا گناہ نہیں کفر ہے۔ اردو کے جسم پر جب تک خراشیں پہنچائی جاتی رہیں، ہم خاموش رہے، مگر اب جب کہ گلے پر چھری رکھ دی گئی ہے، زبان فریاد کرنے سے کس طرح رک سکتی ہے؟ ہندو لیڈروں میں تین اصحاب غیرمعمولی اثر و اقتدار رکھتے ہیں۔ مہاتما گاندھی، پنڈت جواہر لال نہرو اور پنڈت مدن موہن مالویہ! ہندوستان کی سیاسی تاریخ گواہ ہے کہ پنڈت مالویہ جی نے ہندو، مسلم اختلاف کی خلیج کو اپنے طرزِ عمل اور روش سے ہمیشہ وسیع کرنے کی کوشش کی ہے۔ اس لیے ہم ان سے قریب قریب مایوس ہیں۔ مہاتما گاندھی سے بہت کچھ امیدیں وابستہ تھیں مگر جب سے مہاتما جی ضمیر کی آواز سننے لگے ہیں، مذہبی تعصب نے ان کے دل و دماغ کو گھیر لیا ہے۔ انہوں نے سیاسیات سے علیحدگی اختیار کرکے، ہریجن تحریک شروع کردی، جو خالص مذہبی تحریک ہے۔ مہاتما جی کو ہندو مسلمان دونوں اعتماد کی نظر سے دیکھتے تھے مگر ان کی عجیب و غریب روش نے اس اعتماد کو زائل کر دیا، جس کے وزن نے ان کو ’’مسٹر‘‘ سے ’’مہاتما‘‘ بنا دیا تھا۔ اس حقیقت کو کون جھٹلاسکتا ہے کہ کئی برس سے مہاتما جی کا وجود ملک کو نقصان پہنچا رہا ہے اور ان کے خیالات مذہبی تعصب کے تنگ دائرہ سے باہر نکل ہی نہیں سکتے۔ خیال تھا کہ کانگریس کے اجلاس کے بعد ہندو مسلمانوں میں اتفاق ہو جائے گا اور مہاتما جی اپنی روش بدل دیں گے مگر انہوں نے روش میں تبدیلی پیدا کرنے کے بجائے، ہندی اردو کا فتنہ کھڑا کردیا، جس نے دو قوموں کو اختلافات کی دلدل میں پھنسا دیا۔ جب مہاتما جی ملک کے خیرخواہ تھے اور ان کے دائرۂ فکر و عمل میں مسلمانوں کے لیے بھی جگہ تھی، اس وقت انہوں نے اردو زبان سیکھی اور اپنے قلم سے مسیح الملک حکیم اجمل خاں مرحوم کو اردو میں خط لکھا مگر آج وہی مہاتما جی اردو سے بیزاری ظاہر فرماتے ہوئے، سنسکرت کے ایسے کٹھن الفاظ استعمال فرما رہے ہیں، جن کو شاید ’’پاننی‘‘ سمجھ سکے تو سمجھ سکے! جو زبان گاندھی جی استعمال کر رہے ہیں وہ اردو کو کھلا چیلنج ہے۔ ان حالات کے تحت مہاتما جی سے بھی ہم مایوس ہی سے ہیں، کیونکہ وہ ارادے کے بہت پکے ہیں، اور ایسا ارادہ، جس کی دیواروں میں تعصب کا سیسہ پگھلایا گیا ہو، اس کو کون جنبش دے سکتا ہے۔پنڈت جواہر لال نہرو ایک معقول اور وسیع القلب رہنما ہیں، جن کا مسلمان بھی اب تک احترام کرتے ہیں لیکن مصیبت یہ ہے کہ پنڈت جی فکر و رائے کی اس آزادی کے باوجود، گاندھی جی سے بے حد متاثر ہیں اور بعض وقت گاندھی جی کے ایک انچھر میں پنڈت جی کچھ سے کچھ ہوجاتے ہیں۔ پنڈت جواہر لال نہرو خود اچھی اردو بولتے ہیں اور ان کی خواتین بھی اردو کے میٹھے بولوں کے لیے مشہور ہیں مگر ہم دیکھ رہے ہیں کہ جواہر لال نہرو کی صاحب زادی کو خاص طور پر ہندی کی تعلیم دی جارہی ہے۔ ہم ہندی کے دشمن نہیں ہیں، اگر کوئی شخص ہندی سیکھتا ہے تو اس میں ہمارا کیا جاتا ہے، مگر پنڈت جواہر لال نہرو کی اس منقلب ذہنیت کا اتا پتا پا کر، شبہ ہوتا ہے کہ کہیں سابرمتی آشرم کے جوگی نے کچھ پڑھ کر پھونک تو نہیں دیا۔ اردو، ہندی کے مسئلہ میں پنڈت جواہر لال نہرو متذبذب سے نظر آتے ہیں اور ایسا معلوم ہوتا ہے کہ اردو سے بظاہر ان کو خاص لگاؤ اور رغبت نہیں رہی۔ لیکن اس تمام افسوس ناک صورتِ حال کے باوجود ہم پنڈت جواہر لال نہرو سے مایوس نہیں ہیں۔ پنڈت جی، ملک کے بہی خواہ ہیں اور جب وہ محسوس کریں گے کہ اس اختلاف کے سبب ملک تباہی کے گڑھے میں جارہا ہے تو وہ ضرور اس کو سنبھالنے کی کوشش کریں گے۔ یہ ہمارا قیاس ہے، خدا کرے یہ قیاس صحیح ثابت ہو۔ ایک طرف اردو کے خلاف مورچہ جما ہوا ہے اور دوسری طرف ہز ایکسیلنسی سر مہاراج کشن پرشاد بہادر یمین السطنت، سر تیجؔ بہادر سپرو، مسٹر اینؔ ہسکر، پنڈت برج موہنؔ دتاتریہ کیفی، رائے بہادر امر ناتھ اٹل، مسٹر سروجنی نائیڈو وغیرہ جیسے بہی خواہانِ اردو بھی موجود ہیں، جو اس مسئلہ میں تعصب سے بالکل الگ تھلگ رہ کر، حق کی حمایت کر رہے ہیں۔ خدا کرے کہ حق کی یہ حمایت بدستور جاری رہے، اور ورغلانے والوں کے حربے کارگر ثابت نہ ہوں۔ کانگریس سے دو باتیںاس کے بعد ہم ہندوستان کی سب سے بڑی نمایندہ اور منظم جماعت کانگریس سے دو دو باتیں کرنا چاہتے ہیں، بشرطیکہ ہماری آواز سنی جائے۔ ہماری آواز یقیناً کمزور ہے مگر کانگریس تو کمزوروں کی حمایت کی دعوے دار ہے، ہم بے سرو سامانی کی حالت میں حق کا نعرہ بلند کر رہے ہیں لیکن سنا ہے کہ کانگریس تو حق پرست بے سرو سامانوں کو ہی اپنے آغوشِ شفقت میں لینے کے لیے بے تاب رہتی ہے۔ اگر یہ دعویٰ صحیح اور درست ہے تو پھر ہم کو یقین رکھنا چاہیے کہ ہماری آواز نہ صرف سنی جائے گی بلکہ اس پر ٹھنڈے دل سے غور بھی کیا جائے گا۔ کانگریس کا نصب العین آزادی ہے اور یہ امر بالکل متحقق اور مسلم ہے کہ ہندو مسلم اتحاد کے بغیر اس مقصد میں کامیابی حاصل نہیں ہوسکتی۔ مسلمانوں نے کانگریس میں شامل ہو کر جو قربانیاں دی ہیں، ان کو کسی طرح بھی فراموش نہیں کیا جاسکتا۔ پشاور کے شہدا مسلمان ہی تھے، جنہوں نے کانگریس کے اصول کی کامیابی کے لیے اپنی چھاتیوں پر گولیاں کھائیں اور خاک و خون میں تڑپ کر جان دے دی۔ ان قربانیوں سے کانگریس کے وقار میں کس قدر اضافہ ہوا، اس کا جواب کانگریس ہی دے گی۔ اسمبلی کے گزشتہ انتخاب میں مسلمانوں نے کانگریس کا بہت کچھ ساتھ دیا مگر اب کانگریس کی روش مشتبہ معلوم ہوتی ہے اور وہ شاید مسلمانوں سے اشتراکِ عمل کرنا نہیں چاہتی۔ کانگریس کے اکثر ہندو لیڈر اردو کے مخالف ہیں اور مسٹر پٹوردھن جیسے لوگ تو اردو کی بنیادیں کھوکھلی کر دینا چاہتے ہیں۔ یہ بالکل ظاہر ہے کہ وہ زبان جس کو کروڑوں انسان بولتے ہیں، جو ہزاروں کتابوں کا سرمایہ رکھتی ہے، کسی طرح مٹائی نہیں جا سکتی۔ اس تخریبی کوشش کا ہاں یہ نتیجہ ضرور برآمد ہوگا کہ ہندو، مسلمانوں کے دل پھٹ جائیں گے اور کانگریس اپنے حصولِ آزادی کے مقصد میں کبھی کامیاب نہ ہوسکے گی۔ اگر میرے پاس اطلاعات صحیح پہنچی ہیں، تو مجھے اس کا اظہار کرتے ہوئے بڑا دکھ ہوتا ہے کہ کانگریس کے اجلاسوں کی کارروائیاں خالص ہندی زبان اور ہندی رسم الخط میں چھپوا کر تقسیم کی گئیں۔ خدا کرے یہ اطلاعات غلط ہوں، لیکن اگر صحیح ہیں تو پھر کانگریس کی اس غیر دانش مندانہ روش پر ماتم کرنا پڑے گا۔ اس کے بعد کانگریس سے یہ عرض کرنا ہے کہ اردو رسم الخط اور اردو کا سرحد، کابل، بلوچستان، کاشغر، لداخ، ایران، عراق، شام، فلسطین، شرق اردن، حجاز، یمن، مصر، جنوبی افریقہ، جاوہ وغیرہ ممالک سے گہرا تعلق ہے اور لسانی اعتبار سے ترکستان سے بھی شناسائی ہے، ان تمام ممالک میں اردو زبان کے بولنے اور سمجھنے والے موجود ہیں۔ اس کے علاوہ ان ممالک میں جہاں فارسی اور عربی بولی جاتی ہے، اردو جاننے والا کسی نہ کسی حدتک اپنا ما فی الضمیر ادا کرسکتا ہے۔ اس اعتبار سے آزاد ہندوستان کروڑوں باشندوں سے اپنے تعلقات آسانی کے ساتھ قائم کرسکے گا اور تجارتی اور سیاسی سہولتیں پیدا ہو جائیں گی۔ کیا کانگریس اردو کو ختم کر کے ان ممالک سے بیگانہ بننا چاہتی ہے جن سے ہمسایگی، قربت اور ایشیائی ثقافت کے باعث تعلقات قائم رکھنا پڑیں گے۔ اردو زبان میں بین الاقوامی شان پیدا ہوگئی ہے، اور دنیا اس کو قبول کرتی جارہی ہے، کانگریس کو تو اردو کے شیوع میں مدد دینی چاہیے تاکہ اردو کے ساتھ ساتھ ہندوستانیوں کے خیالات غیرلوگوں تک پہنچیں اور وہ ہمارا وزن محسوس کریں۔ کانگریس اس حقیقت سے اچھی طرح باخبر ہوگی کہ سول نافرمانی کے زمانے میں جن مقررین نے ملک میں آگ لگائی اور ملک میں بیداری پیدا کی، ان میں سے زیادہ تعداد اردو بولنے والوں کی تھی۔ وہ قوت جو کانگریس کا دست و بازو رہ چکی ہے، کیا کانگریس اس کو بیکارکر دینا چاہتی ہے۔ یہ حقیقت اس نکتہ کی طرف بھی اشارہ کرتی ہے کہ اردو زبان اپنے اندر خطابت کی بڑی گنجایش رکھتی ہے اور اس زبان کے ذریعہ ملک و قوم کی بہت کچھ خدمت کی جاسکتی ہے۔  کیا کانگریس ہمارے اشارات پر غور کرے گی؟ سنسکرت کا تجزیہاس ضروری تمہید کے بعد اب ہم اردو، ہندی کے بنیادی موضوع پر آتے ہیں۔ جس ہندی زبان کے پرچار کی کوششیں کی جارہی ہیں، اس کی اصل سنسکرت اور پراکرت زبان ہے۔ پہلے ہم کو ہندی یا دیوناگری کے ماخذ (سنسکرت) پر نظر ڈالنی چاہیے کہ دنیا میں اس کا کیا درجہ رہا ہے اور اس وقت اس کی کیا حیثیت ہے؟ بھارت ورش کی قدیم تاریخ ہم کو بتاتی ہے کہ بھارت باشیوں نے غیرملکوں سے تعلقات پیدا کرنے کی عام طور پر کوشش نہیں کی۔ بھارت کے رہنے والے اپنے ملک کی چہار دیواری ہی میں امن و اطمینان کے ساتھ زندگی بسر کرتے رہے، اپنے ملک سے باہر جانے کی انہوں نے یا تو ضرورت ہی محسوس نہیں کی اور ضرورت محسوس کی تو وہ وطن کی جدائی شاید گوارا نہ کرسکے۔ یہ تو معاشرتی اور تجارتی نوعیت تھی۔ اب مذہب باقی رہ جاتا ہے۔ مذہب کی تبلیغ کے سلسلہ میں دوسری قوموں اورملکوں سے تعلقات قائم ہو جایا کرتے ہیں مگر ہندوؤں کا قدیم مذہب کسی ایسے شحص کو جو دھرم سماج گھرانے میں پیدا نہیں ہوا، اپنے اندر جذب کرنے سے صاف انکار کردیتا ہے۔ بھارت کے قدیم باشندوں (اہل ہنود) کے اسی طرزِ عمل کا یہ نتیجہ نکلا کہ ہندوستان کے علاوہ دنیا کے کسی خطہ پر نہ تو ہندو دھرم کا سایہ پڑ سکا اور نہ ہندو تہذیب کا کوئی نقش باقی رہ سکا۔ بھارت باشیوں نے اپنے کو دوسرے خطوں سے الگ تھلگ رکھنے کی کوشش کی اور وہ بھارت ورش کے مرغزاروں میں ہی گھوما کیے۔ سنسکرت ان لوگوں کی مادری زبان تھی، لہٰذا ان کی اس اجنبیت اور الگ تھلگ رہنے کا یہ اثر ہوا کہ ان کی زبان میں ’’بین الاقوامی‘‘ استعداد کبھی پیدا نہ ہوسکی اور شاید دنیا کے کسی لٹریچر کی ایک کتاب بھی سنسکرت میں منتقل نہیں ہوئی۔ ہم سنسکرت کے مصنفین کی علوِ خیالی اور جادو نگاری کے منکر نہیں ہیں لیکن ان کا طائرِ خیال ہمالیہ کی چوٹیوں سے آگے نہیں اڑ سکتا اور ان کی جادو نگاری کا چشمہ گنگا، جمنا میں گھل مل کر رہ جاتا ہے۔ اس زمانہ میں سنسکرت شباب پر تھی اور ہندو راجاؤں کے اقبال کا چراغ گنگا، جمنا کی لہروں پر جلتا تھا، اس زمانہ میں ہی جب سنسکرت کو وسعت دے کر ’’بین الاقوامی‘‘ زبان نہیں بنایا گیا، تو اس وقت کیا امید ہوسکتی تھی، جب کہ ان کے اقبال کا چراغ گل ہوچکا تھا۔ اس کے بعد ہندوستان نے بہت سے پلٹے کھائے، سنسکرت نے بھی بہت سے چولے بدلے اور آخر یہ زبان بالکل مردہ ہو گئی۔ جس دریا کا منبع ہی خشک ہوگیا ہو، اس کے بہتے رہنے کی کیا توقع کی جاسکتی ہے۔ جب ہندی زبان کا ماخذ ہی ’’بین الاقوامیت‘‘ پیدا نہ کرسکا اور آخر کار وہ مردہ ہو گیا، تو پھر ہندی زبان سے ہم اس کی توقع کس طرح کرسکتے ہیں کہ وہ اس زمانے میں جب کہ غیرممالک کے تعلقات ہندوستان سے قایم ہو رہے ہیں، افہام و تفہیم، رسل و رسائل اورنامہ و پیام کا ذریعہ بن سکے گی۔ ہندی زبان کی ساخت کچھ اس نوعیت کی ہے کہ اس میں دوسری زبانوں کے لٹریچر منتقل کیے جانے کی صلاحیت ہی نہیں پائی جاتی۔ اس کے ثبوت کے لیے سنسکرت، پراکرت، برج بھاشا اور ہندی کی کتابیں اٹھا کر دیکھو تو معلوم ہو جائے گا کہ دوسری زبانوں کے لٹریچر سے یہ زبانیں یکسر خالی ہیں۔ ہندی میں خود کوئی جان اور وسعت نہیں ہے، اس کو دوسری زبانوں کے لٹریچر کے ترجمہ کے لیے سنسکرت کے الفاظ سے امداد لینا پڑے گی۔ لیکن اس معاملہ میں سنسکرت تو خود تہی مایہ اور کنگال ہے۔ برخلاف اس کے اردو زبان میں، دنیا کی مختلف زبانوں کی سیکڑوں کتابوں کا ترجمہ ہوا ہے اور ہو رہا ہے۔ جب کبھی خاص اصطلاحات کے لیے جدید الفاظ کی ضرورت پڑتی ہے، تو اردو اپنی پشت پر فارسی، عربی کا لامحدود سرمایہ پاتی ہے جو اس کی ضرورت کو پورا کرتا ہے۔ فارسی اور عربی زبان کی ’’بین الاقومیت‘‘ ظاہر ہے، ان ہی زبانوں کے اثر نے اردو میں بھی ’’بین الاقوای استعداد‘‘ پیدا کر دی اور وہ دنیا کے ہر لٹریچر کے ہر مفہوم کو ادا کرسکتی ہے۔ اردو کی مقبولیتاردو زبان میں اس قدر جاذبیت اور دلچسپی ہے کہ دوسرے ممالک کے لوگ جب ہندوستان میں آتے ہیں تو اردو بولتے اور لکھتے ہیں۔ عربوں اورایرانیوں کو چھوڑیے، شاید ہی کوئی ایسا انگریز ملے گا، جس نے ہندی زبان، اور ہندی رسم الخط اختیار کیا ہو، برخلاف اس کے اردو جاننے والے اور اردو لکھنے والے بہت سے انگریز ملیں گے، ایک دو انگریزوں نے تو اردو میں شعر بھی کہا ہے۔ سب جانتے ہیں کہ ملکہ وکٹوریہ آنجہانی نے مولوی عبدالکریم صاحب اکبر آبادی کو اردو زبان سیکھنے کے لیے بلایا تھا۔ یہ اس زمانہ کا قصہ ہے جب کہ اردو لٹریچر کو زیادہ وسعت حاصل نہیں ہوئی تھی مگر زبان کی شیرینی، جامعیت اور بین الاقوامی شان تو اس وقت بھی موجود تھی۔ ہندوستان میں ہندی کے بہت سے اخبار اوررسالے نکلتے تھے لیکن غیر ممالک میں شاید ہی کوئی ہندی رسالہ یا اخبار جاتا ہو، مگر اردو کے بہت سے رسالے اور اخبار، دوسرے ممالک میں جاتے ہیں اور ان کے پڑھنے والوں کی تعداد بہت زیادہ ہے۔ جنوبی افریقہ میں اردو کے مشاعرے ہوتے ہیں اور اردو لٹریچر کی وہاں بہت کچھ مانگ ہے۔ ایک افریقی صاحب نے ڈربن میں ہوٹل قائم کیا ہے، انہوں نے مجھ سے ایک قطعہ اور اردو تحریر کا ایک نمونہ طلب کیا ہے، جسے وہ ہوٹل میں آویزاں کرنا چاہتے ہیں، اس سے معلوم ہوتا ہے کہ افریقہ میں اردو بولنے، سمجھنے اور پڑھنے والوں کی کافی تعداد ہے۔ میں اپنے متعلق اس قسم کی باتیں لکھنے کاعادی نہیں ہوں مگر ضرورت نے مجبور کردیا۔ اردو کی ہمہ گیریاردو کو مٹاکر ہندی کو فروغ دینے کے یہ معنی ہیں کہ کروڑوں انسانوں کے حافظوں سے وہ الفاظ محو کر دیے جائیں جو زبانوں پر چڑھ چکے ہیں اور خیالات میں سما چکے ہیں۔ کیا یہ کوشش کسی طرح بھی تعمیری کہی جاسکتی ہے؟ کسی عمارت کو اسی وقت مسمار کیا جاتا ہے، یا تو وہ کمزور ہوگئی ہو یا زمانے کے حسین ڈیزائنوں کے مقابلہ میں بھدی اور بدشکل ہو، مگر ایک مستحکم اور حسین عمارت کو مسمار کر دینا تو ایک ایسی شدید حماقت ہے، جس پر انسانوں کو نہیں، بندروں کو ہنسی آنی چاہیے۔ مگر ہم یہ بتا دینا چاہتے ہیں کہ یہ کوشش کبھی بارآور نہیں ہوسکتی، کروڑوں انسانوں کی زبان کو مٹا دینا ناممکن ہے۔ ہم ہندی کے پرستاروں کی خدمت میں عرض کرتے ہیں کہ وہ تخریبی کارروائی کرنے سے قبل، دیہات اور قریوں میں جاکر اردو کی ہمہ گیری، جامعیت اور قبولیت کا پہلے اندازہ لگا لیں، اس کے بعد وہ کوئی اقدام کریں۔ ہم یقین کے ساتھ کہتے ہیں کہ وہ دو گھروں کے کھیڑے میں بھی اردو زبان کے میٹھے بولوں کو سنیں گے۔,Entertainment
358,شوفر اور ایڈیٹر کا سوٹ,https://urdu.arynews.tv/india-partition-book-passage/,سعادت حسن منٹو نے تقسیمِ ہند کے موقع پر ہنگامہ آرائی اور مذہب کی بنیاد پر فسادات میں قتل و غارت گری پر کئی افسانے اور مضامین سپردِ‌ قلم کیے ہیں جو زمین پر لکیر کھینچے جانے کے بعد پیدا ہونے والے حالات اور اس وقت کے ہندوؤں، مسلمانوں اور سکھوں کی سوچ کی عکاسی بھی کرتے ہیں۔  یہ لرزہ خیز اور نہایت درد ناک بھی ہیں اور بعض جگہ ان واقعات کی بدولت ایک مضحکہ خیز اور دل چسپ صورتِ حال نے جنم لیا۔ منٹو ایک مضمون میں دو ایسے واقعات بیان کرتے ہیں جو اسی دور میں بلوے اور لڑائی جھگڑوں‌ کے دوران پیش آئے۔ یہ غالباً ہندوستان کے کسی شہر میں پیش آنے والے دو دل چسپ واقعات ہیں۔ منٹو لکھتے ہیں: ایک سڑک پر ایک انگریز اپنی موٹر میں جا رہا تھا۔ چند آدمیوں نے اس کی موٹر روک لی۔ انگریز بہت گھبرایا کہ نہ معلوم یہ سر پھرے لوگ اس کے ساتھ کس قسم کا وحشیانہ سلوک کریں گے، مگر اس کو حیرت ہوئی جب ایک آدمی نے اس سے کہا، ’’دیکھو، اپنے شوفر کو پیچھے بٹھاؤ اور خود اپنی موٹر ڈرائیو کرو۔۔۔ تم نوکر بنو اور اس کو اپنا آقا بناؤ۔‘‘ انگریز چپکے سے اگلی سیٹ پر چلا گیا۔ اس کا شوفر بوکھلایا ہوا پچھلی سیٹ پر بیٹھ گیا۔ بلوہ پسند لوگ اتنی سی بات پر خوش ہو گئے۔ انگریزکی جان میں جان آئی کہ چلو سستے چھوٹ گئے۔ ایک جگہ بمبئی کے ایک اردو فلمی اخبار کے ایڈیٹر صاحب پیدل جا رہے تھے۔ بل وصول کرنے کی خاطر انہوں نے سوٹ ووٹ پہن رکھا تھا۔ ہیٹ بھی لگی تھی۔ ٹائی بھی موجود تھی۔ چند فسادیوں نے انہیں روک کر کہا، ’’یہ ہیٹ اور ٹائی اتار کر ہمارے حوالے کر دو۔‘‘ ایڈیٹر صاحب نے ڈر کے مارے یہ دونوں چیزیں ان کے حوالے کر دیں۔ جو فوراً دہکتے ہوئے الاؤ میں جھونک دی گئیں۔ اس کے بعد ایک نے ایڈیٹر صاحب کا سوٹ دیکھ کر کہا، ’’یہ بھی تو انگریزی ہے، اسے کیا نہیں اتروانا چا ہیے۔‘‘ ایڈیٹر صاحب سٹپٹائے کہ اب کیا ہوگا، چنانچہ انہوں نے بڑی لجاجت کے ساتھ ان لوگوں سے کہا، ’’دیکھو، میرے پاس صرف یہی ایک سوٹ ہے جسے پہن کر میں فلم کمپنیوں میں جاتا ہوں اور مالکوں سے مل کر اشتہار وصول کرتا ہوں۔ تم اسے جلا دو گے تو میں تباہ ہو جاؤں گا۔ میری ساری بزنس برباد ہو جائے گی۔‘‘ ایڈیٹر صاحب کی آنکھوں میں جب ان لوگوں نے آنسو دیکھے تو پتلون اور کوٹ ان کے بدن پر سلامت رہنے دیا۔,Entertainment
359,علّامہ اقبال حضرت محبوب الہیٰ کے مزار پر,https://urdu.arynews.tv/allama-iqbal-delhi-dargaah/,1905ء میں یورپ روانگی کے ارادے سے علّامہ اقبال لاہور سے دلّی پہنچے تو وہاں خواجہ نظام الدّین اولیاء کی درگاہ پر حاضری دی۔ اس درگاہ پر اقبال نے اپنی نظم ’التجائے مسافر‘ پڑھی تھی۔ محبوب الٰہی نظام الدّین اولیاء سلسلۂ چشتیہ کے چوتھے صوفی بزرگ تھے جن کے ارادت مند برصغیر میں پھیلے ہوئے تھے اور آج بھی ان کے عرس پر کثیر تعداد میں لوگ شرکت کرتے ہیں۔ علّامہ اقبال کو اولیاء اللہ اور صوفیائے کرام سے بڑی عقیدت تھی اور اس کا اندازہ ان کی نظم کے اشعار سے کیا جاسکتا ہے۔ اپنے ایک خط میں لکھتے ہیں؛ ’دو دفعہ حضرت خواجہ نظام الدّین کی درگاہ پر حاضر ہوا تھا۔ خواجہ حسن نظامی صاحب نے بہت اچھی قوالی سنوائی۔‘ علّامہ کبھی کبھار دلّی آتے تھے، جس کی ایک وجہ ان کا حکیم نابینا سے علاج معالجہ کا سلسلہ بھی تھا۔ ستمبر میں یورپ روانگی سے قبل دلّی آمد کے بعد وہاں مختصر قیام کے دوران علّامہ اقبال اردو کے مشہور شاعر مرزا غالب کے مدفن پر بھی گئے تھے۔ دلّی کی روداد علّامہ کی زبانی ملاحظہ فرمائیے: ریلوے اسٹیشن پر خواجہ سید حسن نظامی اور شیخ نذر محمد صاحب اسسٹنٹ انسپکٹر مدارس موجود تھے۔ تھوڑی دیر کے لیے شیخ صاحب موصوف کے مکان پر قیام کیا۔ ازاں بعد حضرت محبوب الہیٰ کے مزار پر حاضر ہوا اور تمام دن بسر کیا۔ اللہ اللہ! حضرت محبوب الہیٰ کا مزار بھی عجیب جگہ ہے۔ بس یہ سمجھ لیجیے کہ دہلی کی پرانی سوسائٹی حضرت کے قدموں میں مدفون ہے۔ خواجہ حسن نظامی کیسے خوش قسمت ہیں کہ ایسی خاموش اور عبرت انگیز جگہ میں قیام رکھتے ہیں۔ شام کے قریب ہم اس قبرستان سے رخصت ہونے کو تھے کہ میر نیرنگ نے خواجہ صاحب سے کہا کہ ذرا غالب مرحوم کے مزار کی زیارت بھی ہوجائے کہ شاعروں کا حج یہی ہوتا ہے۔ خواجہ صاحب موصوف ہم کو قبرستان کے ایک ویران سے گوشے میں لے گئے جہاں وہ گنج معانی مدفون ہے، جس پر خاکِ دہلی ہمیشہ ناز کرے گی۔ حسنِ اتفاق سے اس وقت ہمارے ساتھ ایک نہایت خوش آواز لڑکا ولایت نام تھا، اس ظالم نے مزار کے قریب بیٹھ کر”دل سے تری نگاہ جگر تک اتر گئی…..” کچھ ایسی خوش الحانی سے گائی کہ سب کی طبیعتیں متاثر ہوگئیں، بالخصوص جب اس نے یہ شعر پڑھا: وہ بادۂ شبانہ کی سرمستیاں کہاںاٹھیے بس اب کہ لذت خوابِ سحر گئی تو مجھ سے ضبط نہ ہوسکا، آنکھیں پرنم ہوگئیں اور بے اختیار لوحِ مزار کو بوسہ دے کر اس حسرت کدے سے رخصت ہوا۔ یہ سماں اب تک ذہن میں ہے اور جب کبھی یاد آتا ہے تو دل کو تڑپاتا ہے۔ اگرچہ دہلی کے کھنڈر مسافر کے دامنِ دل کو کھینچتے ہیں، مگر میرے پاس اتنا وقت نہیں تھا کہ ہر مقام کی سیر سے عبرت اندوز ہوتا۔ شہنشاہ ہمایوں کے مقبرے پر فاتحہ پڑھا، دارا شکوہ کے مزار کی خاموشی میں دل کے کانوں سے ھوالموجود کی آواز سنی اور دہلی کی عبرت ناک سرزمین سے ایک ایسا اخلاقی اثر لے کر رخصت ہوا، جو صفحۂ دل سے کبھی نہ مٹے گا۔ تین ستمبر کی صبح کو میر نیرنگ اور شیخ محمد اکرام اور باقی دوستوں سے دہلی میں رخصت ہو کر بمبئی کو روانہ ہوا اور 4 ستمبر کو خدا خدا کر کے اپنے سفر کی پہلی منزل پر پہنچا۔,Entertainment
360,ناسخ کا تذکرہ جو شاعری کو بھول گیا تھا!,https://urdu.arynews.tv/imam-baksh-nashikh-poet/,ذرا غور کیجیے، شیخ امام بخش ناسخ زندگی اور شاعری دونوں میں یتیم تھے۔ باپ کا نام خدا بخش تھا، وطن لاہور تھا۔ زمانے کی گردش نے با پ سے وطن چھڑوا دیا اور عالمِ غربت میں فیض آباد کا منھ دکھایا، جہاں ناسخ پیدا ہوئے۔ کہا جاتا ہے کہ ناسخ خدا بخش کے بیٹے بھی نہیں تھے بلکہ متنبی تھے۔ خدا بخش کے مرنے کے بعد بھائیوں نے دعویٰ کیا کہ امام بخش کوئی نہیں ہوتے اور خدا بخش کی کل دولت انھیں ملنی چاہیے۔ مگر ناسخ کی خود اعتماری دیکھیے کہ انھوں نے کہہ دیا مجھے مال و دولت سے کچھ غرض نہیں، جس طرح ان کو باپ سمجھتا تھا آپ کو سمجھتا ہوں، اتنا ہے کہ جس طرح وہ میری ضروریات کی خبر گیری کرتے تھے اسی طرح آپ فرمائیے۔ انھوں نے قبول کیا۔ کہا جاتا ہے کہ جائیداد کے جھگڑے میں بد نیّت چچا نے بیسنی روٹی اور گھی میں ناسخ کو زہر دیا۔ لیکن یہ زہر کارگر نہ ہوا۔ کچھ پیش نہیں جاتی قسمت کے دھنی سے عمر بھر کسی کی نوکری نہیں کی۔ پہلی دفعہ جب الہ آباد آئے، راجہ چندو لال نے بارہ ہزار روپے بھیج کر بلا بھیجا۔ انھوں نے لکھ بھیجا، اب جاؤں گا تو لکھنؤ ہی جاؤں گا۔ راجہ موصوف نے پھر خط لکھا بلکہ پندرہ ہزار روپے بھیج کر بڑے اصرار سے کہا کہ یہاں تشریف لائیے گا تو ملک الشعراء کا خطاب دلواؤں گا، حاضریٔ دربار کی قید نہ ہو گی، ملاقات آپ کی خوشی پر رہے گی۔ انھوں نے منظور نہ کیا۔ پھر سنیے کہ غازی الدین حیدر کے عہد میں جب ان کی تعریفوں کا آوازہ بہت بلند ہوا تو انھوں نے کہلوایا کہ اگر شیخ ناسخ ہمارے دربار میں آئیں اور قصیدہ سنائیں تو ہم انہیں ملک الشعراء خطاب دیں۔ جب یہ پیغام ان کے شاگرد نواب معتمد الدّولہ نے پہنچایا تو ناسخ نے بگڑ کر جواب دیا کہ مرزا سلیمان شکوہ بادشاہ ہو جائیں تو وہ خطاب دیں۔ اِن کا خطاب لے کر میں کیا کروں گا۔ غازی الدّین حیدر ذرا خطرناک آدمی تھے۔ ناسخ کو لکھنؤ چھوڑ کر غربت اختیار کرنی پڑی، لیکن غازی الدّین حیدر کے دربار میں نہ گئے اور ان کے لیے یا کسی کے لیے عمر بھر کوئی قصیدہ نہ کہا — حالانکہ کچھ نقادوں کو اس کی حسرت رہ گئی کہ ناسخ قصیدہ کی طرف مائل ہوتے۔ اردو شعراء پر جو سہل پسندی سے یہ حکم لگا دیا جاتا ہے کہ وہ لالچی، خوشامدی دربار پرست اور ثروت پرست ہوتے ہیں یا ہوتے تھے۔ وہ تصویر کا محض ایک رخ ہے اور وہ بھی سب سے زیادہ نظر فریب اور دلکش رخ نہیں ہے۔ مجھے تو اُردو شاعروں کی دنیا پرستی میں بھی ایک لطیف عنصر ملتا ہے۔ ناسخ کا دل کتنا بڑا تھا، اس کی ایک جھلک تو ہم آپ نے دیکھ لی۔ اب دیکھیے کہ شاعری میں بھی کس انداز سے بے یار و مددگار شخص اپنی دھاک بٹھا کر رہا اور دہلی سے لکھنؤ تک بلکہ براعظم ہند کے اس تمام حصے پر چھا گیا جہاں ہندوستانی زبان بولی یا سمجھی جاتی ہے۔ ناسخ کی شاعری کس طرح شروع ہوئی اس کا حال مصنفِ آبِ حیات (آزاد) سے سنیے: شاعری میں کسی کے شاگرد نہ تھے۔ روایت ہے کہ ایک بار ناسخ نے آغازِ شاعری کا حال یوں بیان فرمایا کہ میر تقی میر مرحوم ابھی زندہ تھے، جو مجھے ذوقِ سخن نے بے اختیار کیا۔ ایک دن نظر بچا کر کئی غزلیں خدمت میں لے گیا۔ انھوں نے اصلاح نہ دی میں دل شکستہ ہو کر چلا آیا اور کہا کہ میر صاحب بھی آخر آدمی ہیں فرشتہ تو نہیں۔ اپنے کام کو آپ ہی اصلاح دوں گا، چنانچہ عرصے کے بعد پھر فرصت میں نظرِ ثانی کرتا اور بناتا۔ غرض مشق کا سلسلہ برابر جاری تھا۔ لیکن کسی کو سناتا نہ تھا۔ جب تک خوب اطمینان نہ ہوا مشاعرے میں غزل نہ پڑھی نہ کسی کو سنائی۔ مرزا حاجی صاحب کے مکان پر مشاعرہ ہونا تھا۔ سید انشاء، مرزا قتیل، جرأت، مصحفی وغیرہ سب شعراء جمع ہوتے تھے۔ سب کو سنتا تھا مگر وہاں کچھ نہ کہتا تھا۔ غرض سید انشاء اور مصحفی کے معرکے بھی ہو چکے۔جرأت اور ظہور اللہ خاں نوا کے ہنگامے بھی طے ہوگئے۔ جب زمانہ سارے ورق الٹ چکا اور میدان صاف ہو گیا تو میں نے غزل پڑھنی شروع کی۔’ اس میں شک نہیں کہ ناسخ پیدائشی لیڈر اور ڈکٹیٹر تھا۔ اس نے سختی سے تکمیل کے ساتھ اور جز رسی کے ساتھ اردو زبان کو منضبط اور منظم کیا اور ہمیشہ کے لیے زبان اور بیان کی بدنظمیوں کو مٹا دیا اور اس معنی میں کہ جتنا بڑا کلیسکس دیوانِ ناسخ ہے آج تک اردو کا کوئی اور دیوان نہیں ہو سکا، جس طرح آگسٹس نے روم کو اینٹ کا پایا اور اسے سنگ مرمر کا بنا کر چھوڑا، اسی طرح جہاں تک زبان و بیان اور شاعری کے خارجی اصولوں اور میونسپل قانونوں کا تعلق ہے، ناسخ نے اقلیمِ غزل کو ایک خودر و جنگل پایا اور اسے کم از کم ظاہری شکل و صورت کے لحاظ سے ایک وسیع البسيط باغ بنا کر چھوڑا۔ شاعرانہ حیثیت سے نہ سہی، لیکن تاریخی حیثیت سے یہ معمولی کارنامہ نہیں۔ لوگ یہ اکثر بھول جاتے ہیں کہ دیوانِ ناسخ سے پہلے جو اردو دیوان مرتب ہوتے تھے۔ ان میں سب سے مشہور دیوانِ میر، دیوانِ سودا اور جرأت و مصحفی اور انشاء کے دیوان ہیں۔ ان دواوین کے مرتب ہونے کے پچاس برس کے اندر اندر دیوانِ ناسخ مرتب ہوا۔ لیکن مقابلہ کر کے دیکھیے تو دیوانِ ناسخ کی زبان اور ان کے بزرگ ہم عصروں کی زبان میں ایک صدی کیا شاید کئی صدیوں کا فرق نظر آئے گا۔ کہا جاتا ہے کہ جب پہلے پہل دیوان ناسخ کی کچھ جلدیں دہلی پہنچیں تو غالب، مومن ذوق اور دوسرے استادوں نے کہا کہ اب تک جو اندازِ بیان رائج تھا، اس کی آخری گھڑی آگئی۔ ہم سب کو اب اسی نئے رنگ میں کہنا ہے۔ شیفتہ ایسا اہلِ نظر ایسا مرعوب ہوا کہ بمقابلہ آتش کے ناسخ کے یہاں اسے زیادہ نشتر نظر آئے۔ بحیثیت ادبی ڈکٹیٹر کے تو ناسخ کا ثانی کوئی ہوا ہی نہیں۔ اور اب سو برس پہلے کے مغرور ہندوستان سے کسی کو خاطر میں نہ لانے والے لکھنؤ سے کمزور ہستیوں کی گت بنا دینے والے لکھنؤ سے اپنا لوہا منوا لینا، جیسا میں کہہ چکا ہوں کہ بڑی ٹھوس شخصیت کا کام تھا۔ اب بحیثیت شاعر کے دیکھا جائے تو کہا جاسکتا ہے— کہ وہ نہایت ثقیل الفاظ استعمال کرتے ہیں۔ خیر یہ تو صحیح ہے کہ ناسخ نے غزل کو نہ غزل رکھا نہ قصیدہ رکھا بلکہ ایک معجون مرکب بنا دیا۔ لیکن اس کے اشعار کی بلند آہنگی انداز بیان کی تکمیل، بندش کی چستی، مصرعوں کا کس بل اور زور وہ چیزیں ہیں جو اس پہلوانِ سخن کے 1297 ڈنڈ کا اثر اس کی شاعری میں بھی نمایاں کر رہے ہیں۔ اس کے معنی اور مفہوم کو آپ سراسر تصنع کہیں، لیکن جہاں تک منضبط اسلوب بیان کا تعلق ہے، ناسخ کے احسان سے اور تو اور غالب، ذوق، مومن آتش اور ناسخ کے بعد کے اردو زبان کے تمام شعراء گراں بار ہیں۔ یہ بات ہمیشہ صیغہ راز میں رہے گی کہ غالب نے جو ایک بہت بڑا حصہ اپنے اردو دیوان کا منسوخ کر دیا—اس نظم و نسخ میں دیوانِ ناسخ کا بھی فیصلہ کن اثر پڑا تھا یا نہیں؟ لیکن مصحفی، انشاء، جرأت کی زبان تو دور رہی، کیا زبان کا جو اسلوب آج ہمارا جزوِ دماغ ہو چکا ہے وہ اسلوب، وہ اندازِ زبان غالب مومن اور ذوق کے مروجہ دواوین سے مرتب ہو سکتا ہے؟ غالباً نہیں۔ یہ تو ہوا زبان پر ناسخ کا عالمگیر اور مستقل اثر، اب رہی ناسخ کی شاعری سوا اس کے محاسن و معائب کچھ تو عرض کیے ہی جا چکے۔ لگے ہاتھوں یہ بھی کہہ دوں کے باوجود تضع اور مبالغہ کے اور باوجود آج سے سو برس پہلے کا لکھنوی شاعر ہوتے ہوئے بھی ابتذال سے جتنا ناسخ کا کلام پاک ہے اُتنا آتش کا بھی نہیں۔ تصنع اور خارجیت اس میں شک نہیں ناسخ کے یہاں کوٹ کوٹ کر بھرے ہوئے ہیں، لیکن ناسخ کے اندازِ بیان میں جو صفات ہیں وہ کامیاب داخلی شاعری کے لیے کہاں تک کارآمد ہو سکتے ہیں یا وہ داخلی شاعری کی جھلک کہاں تک دکھا سکتے ہیں۔ اس پر شاید بہت کم غور ہمارے نقادوں نے کیا ہے۔ شب فرقت میں شمع کا کیا ذکرزندگی کا چراغ بھی گل ہے رو ٹھے ہوئے تھے آپ کئی دن سے من گئےبگڑے ہوئے تمام مرے کام بن گئے شبِ فراق گئی، روزِ وصل آ پہنچاطلوعِ صبح ہے عالم تمام روشن ہے جنوں پسند مجھے چھاؤں ہے ببولوں کیعجب بہار ہے ان زرد زرد پھولوں کی ایسے اشعار کہنا ہر شخص کے بس کی بات نہیں۔ یہ وہ اشعار ہیں جنھیں میر، غالب اور اقبال بھی اپنے مجموعے میں شامل کرنا فخر سمجھتے۔ ناسخ اگر چاہتا تو ایسے اشعار کی ایک بہت بڑی تعداد کہہ ڈالتا، لیکن وہ آیا تھا زبان کو سنوارنے، صرف زبان کا ہو کر رہ گیا اور شاعری کو بھول گیا۔ (شاعر اور نقاد فراق گورکھپوری کے مضمون سے اقتباسات),Entertainment
361,امید کی خوشی (انشائیہ),https://urdu.arynews.tv/hope-sir-syed-ahmed-khan/,اے آسمان پر بھورے بادلوں میں بجلی کی طرح چمکنے والی دھنک، اے آسمان کے تارو، تمھاری خوش نما چمک، اے بلند پہاڑوں کی آسمان سے باتیں کرنے والی دھندلی چوٹیو! اے پہاڑ کے عالی شان درختو! اے اونچے اونچے ٹیلوں کے دل کش بیل بوٹو! تم بہ نسبت ہمارے پاس کے درختوں اور سر سبز کھیتوں اور لہراتی ہوئی نہروں کے کیوں زیادہ خوش نما معلوم ہوتے ہو؟ اس لیے کہ ہم سے بہت دور ہو۔ اس دوری ہی نے تم کو یہ خوب صورتی بخشی ہے۔ اس دوری ہی سے تمھارا نیلا رنگ ہماری آنکھوں کو بھایا ہے، تو ہماری زندگی میں بھی جو چیز بہت دور ہے وہی ہم کو زیادہ خوش کرنے والی ہے۔ وہ چیز کیا ہے؟ کیا عقل ہے؟ جس کو سب لوگ سب سے اعلیٰ سمجھتے ہیں۔ کیا وہ ہم کو آئندہ کی خوشی کا یقین دلا سکتی ہے؟ ہرگز نہیں! اس کا میدان تو نہایت تنگ ہے۔ بڑی دوڑ دھوپ کرے تو نیچر تک اس کی رسائی ہے جو سب کے سامنے ہے۔ او نورانی چہرے والے یقین کی اکلوتی خوب صورت بیٹی، امید! یہ خدائی روشنی تیرے ہی ساتھ ہے۔ تو ہی ہماری مصیبت کے وقتوں میں ہم کو تسلی دیتی ہے۔ تو ہی ہمارے آڑے وقتوں میں ہماری مدد کرتی ہے۔ تیری ہی بدولت نہایت دور دراز خوشیاں ہم کو نہایت ہی پاس نظر آتی ہیں۔ تیرے ہی سہارے سے زندگی کی مشکل مشکل گھاٹیاں ہم طے کرتے ہیں۔ تیرے ہی سبب سے ہمارے خوابیدہ خیال جاگتے ہیں۔ تیری ہی برکت سے خوشی، خوشی کے لیے نام آوری، نام آوری کے لیے بہادری، بہادری کے لیے فیاضی، فیاضی کے لیے محبت، محبت کے لیے نیکی، نیکی کے لیے صلہ تیار ہے۔ انسان کی تمام خوبیاں اور ساری نیکیاں تیری ہی تابع اور تیری ہی فرماں بردار ہیں۔ وہ پہلا گنہگار انسان جب شیطان کے چنگل میں پھنسا اور تمام نیکیوں نے اس کو چھوڑا اور تمام بدیوں نے اس کو گھیرا تو صرف تو ہی اس کے ساتھ رہی۔ تو ہی نے اس نا امید کو نا امید ہونے نہیں دیا، تو ہی نے اس موت میں پھنسے دل کو مرنے نہیں دیا۔ تو ہی نے اس کو ذلت سے نکالا اور پھر اس کو اس اعلیٰ درجہ پر پہونچایا جہاں کہ فرشتوں نے اس کو سجدہ کیا تھا۔ اس نیک نبی کو جس نے سینکڑوں برس اپنی قوم کے ہاتھ سے مصیبت اٹھائی اور مار پیٹ سہی، تیرا ہی خوبصورت چہرہ تسلی دینے والا تھا۔ وہ پہلا ناخدا جب کہ طوفان کی موجوں میں بہا جاتا تھا اور بجز مایوسی کے کچھ اور نظر نہیں آتا تھا تو تو ہی اس طوفان میں اس کی کشتی کھینچنے والی اور اس کا بیڑا پار لگانے والی تھی۔ تیرے ہی نام سے جودی پہاڑ کی مبارک چوٹی کو عزت ہے۔ زیتون کی ہری ٹہنی کو جو وفادار کبوتر کی چونچ میں وصل کے پیغام کی طرح پہنچی، جو کچھ برکت ہے تیری ہی بدولت ہے۔ اے آسمانوں کی روشنی اور اے ناامیدوں کی تسلی، امید! تیرے ہی شاداب اور سر سبز باغ سے ہر ایک محنت کا پھل ملتا ہے۔ تیرے ہی پاس ہر درد کی دوا ہے۔ تجھی سے ہر ایک رنج میں آسودگی ہے۔ عقل کے ویران جنگلوں میں بھٹکتے بھٹکتے تھکا ہوا مسافر تیرے ہی گھنے باغ کے سر سبز درختوں کے سایہ کو ڈھونڈتا ہے۔ وہاں کی ٹھنڈی ہوا، خوش الحان جانوروں کے راگ، بہتی نہروں کی لہریں اس کے دل کو راحت دیتی ہیں۔ اس کے مرے ہوئے خیالات کو پھر زندہ کرتی ہیں۔ تمام فکریں دل سے دور ہوتی ہیں اور دور دراز زمانہ کی خیالی خوشیاں سب آ موجود ہوتی ہیں۔ دیکھ نادان بے بس بچہ گہوارہ میں سوتا ہے۔ اس کی مصیبت زدہ ماں اپنے دھندے میں لگی ہوئی ہے اور اس گہوارہ کی ڈوری بھی ہلاتی جاتی ہے۔ ہاتھ کام میں اور دل بچے میں ہے اور زبان سے اس کو یوں لوری دیتی ہے۔ سو رہ میرے بچے سو رہ، اے اپنے باپ کی مورت اور میرے دل کی ٹھنڈک سو رہ، اے میرے دل کی کونپل سو رہ، بڑھ اور پھل پھول، تجھ پر کبھی خزاں نہ آنے پاوے، تیری ٹہنی میں کوئی خار کبھی نہ پھوٹے، کوئی کٹھن گھڑی تجھ کو نہ آوے، کوئی مصیبت جو تیرے ماں باپ نے بھگتی تو نہ دیکھے، سو رہ میرے بچے سو رہ، میری آنکھوں کے نور اور میرے دل کے سرور میرے بچے سو رہ، تیرا مکھڑا چاند سے بھی زیادہ روشن ہوگا، تیری خصلت تیرے باپ سے بھی اچھی ہوگی، تیری شہرت، تیری لیاقت، تیری محبت جو تو ہم سے کرےگا آخر کار ہمارے دل کو تسلی دے گی۔ تیری ہنسی ہمارے اندھیرے گھر کا اجالا ہوگی۔ تیری پیاری پیاری باتیں ہمارے غم کو دور کریں گی۔ تیری آواز ہمارے لیے خوش آیند راگنیاں ہوں گی، سو رہ میرے بچے سو رہ۔ اے ہماری امیدوں کے پودے سو رہ۔ بولو جب اس دنیا میں ہم تم سے جدا ہو جاویں گے تو تم کیا کرو گے۔ تم ہماری بے جان لاش کے پاس کھڑے ہو گے۔ تم پوچھو گے اور ہم کچھ نہ بولیں گے۔ تم روؤ گے اور ہم کچھ نہ رحم کریں گے۔ اے میرے پیارے رونے والے! تم ہمارے ڈھیر پر آکر ہماری روح کو خوش کرو گے۔ آہ ہم نہ ہوں گے اور تم ہماری یادگاری میں آنسو بہاؤ گے۔ اپنی ماں کا محبت بھرا چہرہ، اپنے باپ کی نورانی صورت یاد کرو گے۔ آہ ہم کو یہی رنج ہے کہ اس وقت ہماری محبت یاد کر کر تم رنجیدہ ہو گے۔ سو رہ میرے بچے سو رہ۔ سو رہ میرے بالے سو رہ۔ یہ امید کی خوشیاں ماں کو اس وقت تھیں جب کہ بچہ غوں غاں بھی نہیں کر سکتا تھا۔ مگر جب وہ ذرا اور بڑا ہوا اور معصوم ہنسی سے اپنی ماں کے دل کو شاد کرنے لگا اور امّاں امّاں کہنا سیکھا۔ اس کی پیاری آواز، ادھورے لفظوں میں اس کی ماں کے کان میں پہونچنے لگی۔ آنسوؤں سے اپنی ماں کی آتش محبت کو بھڑکانے کے قابل ہوا۔ پھر مکتب سے اس کو سروکار پڑا۔ رات کو اپنی ماں کے سامنے دن کا پڑھا ہوا سبق غم زدہ دل سے سنانے لگا اور جب کہ وہ تاروں کی چھاؤں میں اٹھ کر ہاتھ منہ دھو کر اپنے ماں باپ کے ساتھ صبح کی نماز میں کھڑا ہونے لگا اور اپنے بے گناہ دل، بے گناہ زبان سے، بے ریا خیال سے خدا کا نام پکارنے لگا تو امید کی خوشیاں اور کس قدر زیادہ ہو گئیں۔ اس کے ماں باپ اس معصوم سینہ سے سچی ہمدردی دیکھ کر کتنے خوش ہوتے ہیں اور ہماری پیاری امید تو ہی ہے جو مہد سے لحد تک ہمارے ساتھ رہتی ہے۔ دیکھو وہ بڈھا آنکھوں سے اندھا اپنے گھر میں بیٹھا روتا ہے۔ اس کا پیارا بیٹا بھیڑوں کے ریوڑ میں سے غائب ہو گیا ہے۔ وہ اس کو ڈھونڈتا ہے پر وہ نہیں ملتا۔ مایوس ہے پر امید نہیں ٹوٹی۔ لہو بھرا دانتوں پھٹا کرتا دیکھتا ہے، پر ملنے سے نا امید نہیں۔ فاقوں سے خشک ہے۔ غم سے زار نزار ہے۔ روتے روتے آنکھیں سفید ہو گئی ہیں۔ کوئی خوشی اس کے ساتھ نہیں ہے مگر صرف ایک امید ہے جس نے اس کو وصل کی امید میں زندہ اور اس خیال میں خوش رکھا ہے۔ دیکھ وہ بے گناہ قیدی، اندھیرے کنوئیں میں سات تہ خانوں میں بند ہے۔ اس کا سورج کا سا چمکنے والا چہرہ زرد ہے۔ بے یار و دیار غیر قوم، غیر مذہب کے لوگوں کے ہاتھ میں قید ہے۔ بڈھے باپ کا غم اس کی روح کو صدمہ پہنچاتا ہے۔ عزیز بھائی کی جدائی اس کے دل کو غمگین رکھتی ہے۔ قید خانے کی مصیبت، اس کی تنہائی، اس گھر کا اندھیرا اور اس پر اپنی بے گناہی کا خیال اس کو نہایت رنجیدہ رکھتا ہے۔ اس وقت کوئی اس کا ساتھی نہیں ہے۔ مگر اے ہمیشہ زندہ رہنے والی امید! تجھ ہی میں اس کی خوشی ہے۔ وہ دلاور سپاہی لڑائی کے میدان میں کھڑا ہے، کوچ پر کوچ کرتے کرتے تھک گیا ہے، ہزاروں خطرے درپیش ہیں مگر سب میں تقویت تجھ ہی سے ہے۔ لڑائی کے میدان میں جب کہ بہادروں کی صفیں کی صفیں چپ چاپ کھڑی ہوتی ہیں اور لڑائی کا میدان ایک سنسان کا عالم ہوتا ہے، دلوں میں عجیب قسم کی خوف ملی ہوئی جرأت ہوتی ہے۔ اور جب کہ لڑائی کا وقت آتا ہے اور لڑائی کے بگل کی آواز بہادر سپاہی کے کان میں پہنچتی ہے۔ اور وہ آنکھ اٹھا کر نہایت بہادری سے بالکل بے خوف ہو کر لڑائی کے میدان کو دیکھتا ہے۔ اور جبکہ بجلی سی چمکنے والی تلواریں اور سنگینیں اس کی نظر کے سامنے ہوتی ہیں اور بادل کی سی کڑکنے والی اور آتشیں پہاڑ کی سی آگ برسانے والی توپوں کی آواز سنتا ہے۔ اور جب کہ اپنے ساتھی کو خون میں لتھڑا ہوا زمین پر پڑا ہوا دیکھتا ہے تو اے بہادروں کی قوتِ بازو۔ اور اے بہادری کی ماں۔ تیرے ہی سبب سے فتح مندی کا خیال ان کے دلوں کو تقویت دیتا ہے۔ ان کا کان نقارہ میں سے تیرے ہی نغمے کی آواز سنتا ہے۔ وہ قومی بھلائی کا پیاسا اپنی قوم کی بھلائی کی فکر کرتا ہے۔ دن رات اپنے دل کو جلاتا ہے، ہر وقت بھلائی کی تدبیریں ڈھونڈتا ہے۔ ان کی تلاش میں دور دراز کا سفر اختیار کرتا ہے، یگانوں بے گانوں سے ملتا ہے۔ ہر ایک کی بول چال میں اپنا مطلب ڈھونڈتا ہے۔ مشکل کے وقت ایک بڑی مایوسی سے مدد مانگتا ہے۔ جن کی بھلائی چاہتا ہے انہیں کو دشمن پاتا ہے۔ شہری وحشی بتاتے ہیں۔ دوست آشنا دیوانہ کہتے ہیں۔ عالم فاضل کفر کے فتووں کا ڈر دکھاتے ہیں۔ بھائی بند عزیز اقارب سب سمجھاتے ہیں اور پھر یہ شعر پڑھ کر چپ ہو رہتے ہیں، وہ بھلا کس کی بات مانے ہیںبھائی سید تو کچھ دیوانے ہیں​ ساتھی ساتھ دیتے ہیں مگر ہاں ہاں کر کر محنت اور دل سوزی سے دور رہ کر۔ بہت سی ہمدردی کرتے ہیں، پر کوٹھی کٹھلے سے الگ کر کر۔ دل ہر وقت بے قرار ہے۔ کسی کو اپنا سا نہیں پاتا۔ کسی پر دل نہیں ٹھہرتا۔ مگر اے بے قرار دلوں کی راحت اور اے شکستہ خاطروں کی تقویت۔ تو ہی ہر دم ہمارے ساتھ ہے، تو ہی ہمارے دل کی تسلی ہے، تو ہی ہماری کٹھن منزلوں کی ساتھی ہے۔ تیری ہی تقویت سے ہم اپنی منزلِ مقصود تک پہنچیں گے۔ تیرے ہی سبب گوہر مراد کو پاویں گے اور ہمارے دل کی عزیز اور ہمارے مہدی کی پیاری ’’امید‘‘ تو ہمیشہ ہمارے دل کی تسلی رہ۔ اے ہمیشہ زندہ رہنے والی امید۔ جب کہ زندگی کا چراغ ٹمٹماتا ہے اور دنیاوی حیات کا آفتاب لبِ بام ہوتا ہے۔ ہاتھ پاؤں میں گرمی نہیں رہتی۔ رنگ فق ہو جاتا ہے۔ منہ پر مردنی چھاتی ہے۔ ہوا ہوا میں، پانی پانی میں، مٹی مٹی میں ملنے کو ہوتی ہے تو تیرے ہی سہارے سے وہ کٹھن گھڑی آسان ہوتی ہے۔ اس وقت اس زرد چہرے اور آہستہ آہستہ ہلتے ہوئے ہونٹوں اور بے خیال بند ہوتی ہوئی آنکھوں اور غفلت کے دریا میں ڈوبتے ہوئے دل کو تیری یادگاری ہوتی ہے۔ تیرا نورانی چہرہ دکھائی دیتا ہے۔ تیری صدا کان میں آتی ہے اور ایک نئی روح اور تازہ خوشی حاصل ہوتی ہے اور ایک نئی لازوال زندگی کی جس میں ایک ہمیشہ رہنے والی خوشی ہوگی، امید ہوتی ہے۔ یہ تکلیف کا وقت تیرے سبب سے ہمارے لیے موسمِ بہار کی آمد آمد کا زمانہ ہو جاتا ہے۔ اس لازوال خوشی کی امید تمام دنیاوی رنجوں اور جسمانی تکلیفوں کو بھلا دیتی ہے اور غم کی شام کو خوشی کی صبح سے بدل دیتی ہے۔ گو کہ موت ہر دم جتاتی ہے کہ مرنا بہت خوف ناک چیز ہے۔ او ہماری آنکھوں سے چھپی ہوئی دوسری دنیا جس میں ہم کو ہمیشہ رہنا ہے جہاں سورج کی کرن اور زمانے کی لہر بھی نہیں پہنچتی۔ تیری راہ تین چیزوں سے طے ہوتی ہے، (۱) ایمان کے توشے۔ (۲) امید کے ہادی اور (۳) موت کی سواری سے۔ مگر ان سب میں جس کو سب سے زیادہ قوت ہے وہ ایمان کی خوبصورت بیٹی ہے جس کا پیارا نام ’’امید‘‘ ہے۔ لوگ کہتے ہیں کہ بے یقینوں کو موت کی کٹھن گھڑی میں کچھ امید نہیں ہوتی مگر میں دیکھتا ہوں کہ تیری بادشاہت وہاں بھی ہے۔ قیامت پر یقین نہ کرنے والا سمجھتا ہے کہ تمام زندگی کی تکلیفوں کا اب خاتمہ ہے اور پھر کسی تکلیف کے ہونے کی توقع نہیں ہے۔ وہ اپنے اس بے تکلیف آنے والے زمانے کی امید میں نہایت بردباری سے اور رنجوں کے زمانے کے اخیر ہونے کی خوشی میں نہایت بشاشت سے یہ شعر پڑھتا ہوا جان دیتا ہے، بقدر ہر سکوں راحت بود بنگر تفاوت رادویدن، رفتن، استادن، نشتن، خفتن و مردن (از مقالاتِ سر سید، جلد چہارم)​,Entertainment
362,فن یا آرٹ اور طبقاتی سطح پر انقلاب,https://urdu.arynews.tv/sajjad-zaheer-article-art-and-life/,آج میں اس گفتگو کا آغاز اس مسئلے سے شروع کرنا چاہتا ہوں کہ فن یا آرٹ کی (اردو ادب جس کا ایک جزو ہے) ہماری زندگی میں ضرورت کیا ہے۔ کہا جاتا ہے کہ پہلا فن کار غالباً وہ انسان تھا یا انسانوں کا وہ گروہ تھا جس نے سب سے پہلے معمولی کھردرے پتھر کو اوزار کی شکل میں ڈھالا، ایک حربہ جس سے وہ اپنی غذا حاصل کرنے کے لیے جانوروں کا شکار کرسکے۔ اور جب انسانوں نے ایک طرح کے بہت سے اوزار بنا لیے ہوں گے، تب ہی اس اوزار کو بہتر طور سے سمجھنے، پہچاننے اور اس کے استعمال پر مہارت حاصل کرنے کے لیے ان کے ذہن میں پتھر کے کلہاڑے کا مجرد تصور بھی پیدا ہوا ہوگا۔ اور وہ لفظ بااسم وجود میں آیا ہوگا جس سے پتھر کے کلہاڑے کو عام طور سے پہچانا جاسکے۔ اس طرح الفاظ انسانی عمل اور اس عمل کے مادی آثار کی تشبیہ بھی ہیں اور اپنے مفہوم کے وسیلے سے دوسرے انسانوں کے ساتھ رشتہ بھی قائم کرتے ہیں۔ لفظ کی قوت کا اندازہ کیجیے، جس کے اختراع سے تاریکی میں جیسے روشنی ہو جاتی ہے، انسان خود کو زیادہ طاقت ور محسوس کرتا ہے، قدرت کی اندھی طاقتوں اور اپنے مشکل ماحول پر قابو پانے کی زیادہ صلاحیت اس میں پیدا ہوتی ہے۔ ایک طرف قدرت کی بے پناہ اندھی طاقتوں، گرمی، سردی، طوفان، بارش اور سیلاب، تاریکی، وحشی درندے اور زہریلے سانپ، وہ طاقتیں اور چیزیں جن کے قوانین ابھی تک انسان نے سمجھے نہیں تھے اور جس ناسمجھی کے سبب سے انسان کو اپنی سخت بے بسی کا احساس ہوتا تھا، اور دوسری طرف انسان کا عمل، اس کے دو ہاتھوں کی طاقت اس کی اوزار بنانے کی اور رفتہ رفتہ ذہن اور زبان، تصور اورخیال کے ذریعہ چیزوں، حادثات، انسان اور قدرت اور انسان اور انسان کے مابین رشتوں اور تعلقات کو سمجھنے اور پھر سمجھانے کی صلاحیت، لاچاری اور بے بسی اور صلاحیت، بس، اور ابھرتے ہوئے شعور کے درمیان سخت نفسیاتی تناؤ اور تشنج پیدا کرتے ہوں گے، ایسا ذہنی اور روحانی ہیجان پیدا کرتے ہوں گے جو انسان کو اس مخمصے سے نجات دلانے کے لیے نئی راہوں اور نئے طریقوں کی دریافت پر اکساتا ہوگا۔ لفظوں کا جادو: ایسے ماحول اور ذہنی اور نفسیاتی کیفیت میں انسان نے لفظوں کی طلسمی کیفیت محسوس کی۔ لفظ جو شعور اور معنی، تخیل اور فکر کا صوتی اظہار کرتے تھے، اسم اعظم جس کے دہرانے سے اپنے ماحول اور حالات زندگی اور جہد حیات پر قدرت حاصل کرنے کے لیے نفسیاتی، ذہنی اور روحانی طور پر وہ اپنے کو زیادہ مضبوط اور طاقت ور بنا سکتا تھا۔ پھر قدرت کے مظاہر، موت اور زندگی، روشنی اور آگ، جنس کی کشش، ان سب سے پیدا ہونے والا تحیر، انسان کی اجتماعی زندگی سے ان کا تعلق، تمام ان چیزوں کو اور ان کے قوانین اور اصل کو سمجھنے کی کوشش، زندگی کو بہتر، زیادہ کامیاب اور بار آور بنایا جا سکے۔ اسی کاوش اور کوشش، اور اس کے تجربے، شعور اور خیال کے اتحاد سے انسانی گروہوں کے ابتدائی مذہبی عقائد، دیوی دیوتا، جادو اور انھیں کے ساتھ ساتھ اجتماعی ناچ اور گیت (متوازن عمل اور الفاظ کے صوتی اور تخئیل اثر کا امتزاج) نیز غاروں اور گپھاؤں کی قدیم ترین تصویر کشی، یعنی فنون لطیفہ وجود میں آئے۔ لیکن قدیم اشتراکی معاشرت کے خاتمے کے ساتھ ساتھ انسانوں کے اجتماعی عمل، اجتماعی زندگی اور فن کی وحدت بھی باقی نہیں رہی۔ طبقاتی معاشرت میں، جہاں ایک طرف نئے وسائل اور ذرائع پیداوار کی دریافت کی وجہ سے، انسان کے مادی وسائل میں زبردست اضافہ ہوا، تہذیب اور مدنیت وجود میں آئے، آبادی میں اضافہ کے لیے وسائل فراہم ہوسکے۔ اسی کے ساتھ مالک اور غلام، اہل دول اور مفلس، محنت کش طبقوں کا وجود، اپنے تمام تضادات کے ساتھ بھی ظاہر ہوا۔ حکمراں، مالک اور استحصال کرنے والے طبقوں کے فنون اپنی خاص خصوصیت رکھنے لگے، اور ان طبقوں کا فن جن کا استحصال ہوتا تھا، جن کے دست و بازو کی محنت سے معاشرت کی تمام وہ پیداوار اور زائد پیداوار وجود میں آتی تھی، جس پر تہذیب و تمدن کی بنیاد اور چمک دمک تھی، ان کے فنون مثلاً لوک گیت، ناچ، مروجہ مذہبی عقائد کے اندر رہتے ہوئے بھی ایک طرح کا فلسفیانہ انحراف، ان کی دست کاری ان کا بھی وجود رہا اور ان کا ارتقا ہوتا تھا۔ شاعر ادیب ، فن کار اس طبقاتی سماج سے باہر نہیں تھا۔ دربار اور استحصال کرنے والے طبقوں سے وابستگی اسے کبھی ایک طرف کو کھینچتی تھی، کبھی وہ عوامی محنت کش طبقوں سے وابستگی محسوس کرتا تھا (جن کا بیشتر وہ ایک فرد ہوتا تھا) کبھی وہ اس گم شدہ جنت، کھوئی ہوئی اجتماعیت کے خواب دیکھتا تھا، جب سب انسان مفلس سہی، لیکن برابر تھے، اور کبھی وہ یہ سوچتا تھا کہ مصائب اور مظالم کا یہ لامتناہی سلسلہ شاید موت کے بعد، کسی دوسری زندگی میں ختم ہوجائے گا اور دنیا کے جہنم سے نکل کر اسے ایسی جنت میں پناہ ملے گی، جہاں ظلم، جھوٹ غرور اور نخوت، نفرت، حسد، جنگ اور خونریزی کا نام و نشان نہ ہوگا، اور انسان امن، محبت، عیش و عشرت کے ماحول میں ابدی زندگی گزار سکیں گے۔ سماج کی طبقاتی کش مکش: سرمایہ داری کے جدید نظام میں، جو انیسویں صدی کے صنعتی انقلاب کے بعد رفتہ رفتہ امپریالزم کی شکل میں ساری دنیا پر حاوی ہوگیا، اگر ایک طرف دنیا کو انواع اقسام کی مادی ضرورتوں کو پوری کرنے والی اشیا سے بھر دیا، اور جس کی وجہ سے سائنس اور ٹیکنالوجی کی غیرمعمولی اور تیز رفتار ترقی ہوئی، اور جس کے سبب سے بڑی مشینی صنعتوں میں اجتماعی طور سے کام کرنے والا، نیا صنعتی محنت کشوں کا طبقہ وجود میں آیا، جس کا اس کے پہلے کے جاگیری یا تاجر سرمایہ دار معیشت میں وجود نہیں تھا، تو دوسری طرف سرمایہ داری نے سماج کی طبقاتی کش مکش، محکوم اور حاکم استعماری ملکوں کی کش مکش کو بہت زیادہ تیز کر دیا، اور ایسے معاشرتی حالات اور کیفیتیں پیدا کیں جن میں بحیثیت فرد کے انسان کی بے گانگی (Alienation) کا احساس شدید اور جاں گداز بن گیا۔ یہ کیفیت بنیادی طور پر اس لیے پیدا ہوتی ہے چونکہ سرمایہ دارانہ سماج میں محنت کش مزدور اور اس کے عمل اور سلسلہ عمل میں بیگانگی ہوتی ہے۔ مارکس نے اس کیفیت کی تشریح یوں کی ہے: کام، مزدور سے علاحدہ ہوتا ہے، یعنی وہ اس کی فطرت کا حصہ نہیں ہوتا، نتیجہ کے طور پر وہ کام کرکے یہ نہیں محسوس کرتا کہ اپنی تکمیل کر رہا ہے، بلکہ وہ اسے ایک قربانی سمجھتا ہے، اسے اپنی لاچاری کا نہ کہ خوش حالی کا احساس ہوتا ہے، اس کے ذریعہ سے اس کا جسمانی اور ذہنی فروغ نہیں ہوتا، بلکہ وہ جسمانی طور سے تھکاوٹ اور ذہنی طور سے گراوٹ محسوس کرتا ہے۔ اس وجہ سے صرف اپنے فرصت کےاوقات میں مزدور اطمینان محسوس کرتا ہے، کام کے اوقات میں اسے اپنی بے نوائی کا احساس ہوتا ہے۔ اس کا کام اس کی مرضی کا نہیں، وہ اسے کرنے کے لیے مجبور کیا گیا ہے، کام خود اس کی ضرورت نہیں ہے، بلکہ ایک وسیلہ ہے جس کے ذریعہ سے وہ اپنی دوسری ضرورتیں پوری کرتا ہے۔ کام کی یہ بے گانہ خصوصیت اس بات سے صاف طور پر ظاہر ہوتی ہے کہ جب کوئی جسمانی یا دوسری مجبوری نہیں ہوتی تب وہ طاعون کی طرح اس سے گریز کرتا ہے۔ اور آخر میں کام کی بے گانہ خصوصیت اس بات سے بھی صاف ظاہر ہوتی ہے کہ کام خود اس کے لیے نہیں، بلکہ کسی اور کے لیے ہے، یعنی کام کرتے وقت وہ اپنا مالک نہیں ہوتا، کسی دوسرے شخص کا محکوم ہوتا ہے۔ بالکل اس طرح جیسے مذہب میں، انسانی تخیل کے عمل، یعنی انسانی دماغ اور ذہن کے عمل کا آزادانہ ردعمل ہوتا ہے، اور یہ دیوتاؤں اور شیطانوں کا ایک فرد بے گانہ عمل معلوم ہوتا ہے، اسی طرح مزدور کا عمل اس کا اپنا عمل نہیں ہوتا، اس کے برخلاف کسی دوسرے کا عمل معلوم ہوتا ہے اس کی اپنی بے ساختگی کا اتلاف ہوتا ہے۔ دوسری جگہ بے گانگی کے متعلق مارکس نے کہا ہے: ’’مزدور، شے (جسے وہ بناتا ہے) میں اپنی جان لگا دیتا ہے، اس طرح اس کی جان اپنی نہیں بلکہ اس شے کی ملکیت ہوتی ہے۔ چنانچہ وہ جتنا زیادہ عمل کرتا ہے، اتنا ہی کم اس کی ملکیت ہوتی ہے۔ اس کے عمل سے بنی ہوئی شے میں جتنا زیادہ اس کا عمل ہوتا ہے، وہ اس کی ملکیت نہیں ہوتا۔ چنانچہ یہ شے جتنی بڑی ہوگی اتنا ہی وہ خود کم ہوگا۔ اس کی بنائی ہوئی شے سے مزدور کی یہ بے گانگی، نہ صرف اس کے عمل کو ایک شے بناتی ہے، یہ شے، اس سے علاحدہ اپنی ایک مطلق ہستی رکھنے لگتی ہے۔ اس کا وجود اس کی ہستی سے باہر ہوتا ہے، اس سے بے گانہ ہوتا، اور یہ ایک خود مختار قوت بن کر اس کی مخالفت میں سامنے آکھڑی ہوتی ہے۔ اپنی جان جو اس نے اس شے میں لگائی ہے۔ اب ایک بے گانہ اور مخالف قوت بن کر اس کے سامنے آن کھڑی ہوتی ہے۔‘‘ سائنس اور ٹکنالوجی کی ترقی: اس نفسیاتی بے گانگی کے ساتھ ساتھ جدید عہد کی بعض دوسری خصوصیتوں پر نظر ڈالنا ضروری ہے۔ ہمارا زمانہ سائنس اور ٹکنالوجی کی غیر معمولی اور تیز رفتار ترقی کا زمانہ ہے۔ جن کی مدد سے اور جن کو استعمال میں لاکر انسانوں کے بڑے بڑے گروہوں نے، افلاس، بیماریوں اور بہت سی دوسری محرومیوں سے، جو قبل کے زمانوں میں انسانوں کی قسمت تھی، نجات حاصل کرلی ہے۔ اور اس کا امکان پیدا ہوگیا ہے کہ ساری نوع انسان کو تکلیف دہ مشقت، افلاس، بیماری، ناخواندگی، پس ماندگی سے چھٹکارا دلا کر مادی خوش حالی فراہم کی جاسکے۔ ترقی کی اس تیز رفتاری کا اندازہ اس سے لگایا جا سکتا ہے کہ ممالک متحدہ امریکا کے ایک سائنسی ادارے کےصدر گل برٹ وڈمین نے کہا ہے؛ ’’۱۹۵۰-۵۶ء کے درمیان سائنس اور انجینئرنگ کے شعبوں میں علم کی مقدار دگنی ہوگئی، اور غالباً اس کے بعد کی مدت میں پھر دگنی ہوگئی۔ اس وقت جن اشیاء کی پیداوار ہو رہی ہے، ان میں سے پچاسی فیصدی ایسی ہیں جو ۱۹۵۶ء میں تجرباتی مرحلے میں بھی نہیں تھیں۔ دنیا میں اس وقت جتنے سائنس داں اور انجینئر زندہ ہیں، وہ پوری انسانی تاریخ کے نوے فیصد ہیں۔‘‘ یہ بات گزشتہ سال کہی گئی تھی (۱۹۶۷) اور میں نہیں کہہ سکتا کہ مسٹروڈمین کا یہ تخمینہ صحیح ہے یا نہیں، پھر بھی اگر اس تخمینے میں کسی قدر مبالغہ سےبھی کام لیا گیا ہے، فی الجملہ ایسے عہد کی غیرمعمولی تیز رفتار ترقی سے انکار نہیں کیا جاسکتا، جب انسان کے قبضے میں ایٹمی اور نیوکلیائی طاقت آگئی ہے اور اس کا استعمال بھی شروع ہوگیا ہے، اور جب آٹومیشن، الکٹرونک مشینوں اور سائبرٹیکنکس کا استعمال صنعتی اعتبار سے ترقی یافتہ ملکوں میں پھیلتا جارہا ہے، اور ان کے ذریعہ سے گنتی کے افراد، اتنا کام کرسکتے ہیں جو پہلے سیکڑوں ہزاروں آدمی کرتے تھے، اور جب انسان ارضی بندش کو توڑ کر خلا اور بیرونی خلا میں پرواز کرنے لگا ہے، جب چاند اور زہرہ پر اس نے اپنی نشانیاں اتار دی ہیں۔ یقینی یہ تبدیلیاں اتنی بڑی اور بنیادی ہیں کہ ان سے پوری نوع انسانی، معیشت، معاشرت اور اس کے سبب سے انسانوں کی نفسیات، ان کے اجتماعی اور انفرادی تعلقات، فن اور آرٹ اور ادب پر گہرا اثر پڑے گا، اور اس وقت بھی پڑ رہا ہے، لیکن قبل اس کے کہ ہم اس کا ذکر کریں، اس تصویر کے ایک دوسرے پہلو پر نظر ڈالنا ضروری ہے۔ تصویر کا دوسرا رخ: ٹھیک ایسے زمانے میں جب انسان کے علم اور اس کی عملی صلاحیت نے اتنی زبردست ترقی کی ہے کہ اس دنیا کو جنت بنانے کی حقیقی صلاحیت رکھتے ہیں، ٹھیک اسی زمانے میں اور اس تابناک امکان اور صلاحیت کے ساتھ ساتھ پوری نوع انسانی کی نیوکلیائی بربادی اور ہلاکت، یعنی اس دنیا کو یکایک، چند گھنٹوں کے ہی اندر ایٹمی خاک کے جہنم اور تہذیب و تمدن کی ہیبت ناک تباہی کا خطرہ بھی ہمارے سروں پر منڈلانے لگا ہے۔ وہ طاقت جو اس کرۂ خاکی اور اس پر بسنے والی مخلوق کو لامحدود خوش حالی دے سکتی ہے، اس کا ہی علم اور نیوکلیائی آلات حرب کی شکل ہے، اس کا ذخیرہ، اگر نیوکلیائی جنگ چھڑ جائے، تو ماہروں کے اندازے کے مطابق پوری نوع انسانی، اس کی تمام بستیوں، آبادیوں، تمام تمدنی اور تہذیبی مظاہر کو ایک بار نہیں، بیس مرتبہ مکمل طور سے ہلاک و برباد کرنے کی صلاحیت رکھتا ہے۔ حقیقت یہ ہے کہ انسانی زندگی کے موجودہ بڑے اور بنیادی تضادات جن کا ہم نے ابھی ذکر کیا، یعنی ایک طرف بڑی مشینی صنعت، سائنس اور ٹکنالوجی کی غیرمعمولی ترقی، یعنی نئے وسائل و ذرائع پیدا وار کی دریافت اور ان کی وجہ سےانسانی سماج کی غیر معمولی ترقی، دوسری طرف سرمایہ دار دنیا میں ان وسائل و ذرائع پیداوار کی ذاتی ملکیت، استعمار، اجارہ داری، نوآبادیاتی نظام اور نوآبادیاتی اور استعماری جنگیں، اور عالم گیر نیوکلیائی ہلاکت کا خطرہ، اس کا متقاضی ہے کہ ان تضادات کو حاصل کرکے نوع انسانی کے راستے سے اس کی لامحدود ترقی کے راستے کی رکاوٹوں کو جلد از جلد دور کیا جائے، اور ایک نظام معاشرت کی تشکیل کی جائے، جس کی موجودہ اجتماعی محنت خود متقاضی ہے، اور جس کی عملی شکل کے ابتدائی نقوش ہمیں دنیا کے ایک تہائی سوشلسٹ حصے میں نظر آنے لگے ہیں، دنیا کا وہ حصہ جہاں ذرائع اور وسائل پیداوار پر ذاتی منافع خور ملکیت کو ختم کر دیا گیا ہے، جہاں محنت کش طبقہ ذرائع و وسائل پیداوار کا مالک اور مختار ہے اور جہاں ریاست کا نظم و نسق محنت کش طبقوں کے ہاتھ میں ہے۔ لیکن جیسا کہ قدیم اور جدید عہد دونوں کی تاریخ ہمیں بتاتی ہے، استحصال کرنے والے حکمراں طبقے، اس وقت بھی جب تاریخ کی جانب سے ان کو موت کا پروانہ مل چکتا ہے، اور جب ان کا وجود نئی ترقی پذیر قوتوں اور طبقات کے راستے میں ایک ناقابل برداشت رکاوٹ بن چکا ہوتا ہے، خود بہ خود، اپنے انجام کا ادراک حاصل کر کے پُرامن طریقے سے سیاست اور معاشرت کے اسٹیج سے ہٹ کر پس پردہ نہیں چلے جاتے، انھیں بے دخل کرنے کے لیے زندگی کی ترقی کےعلم بردار طبقوں اور گروہوں کو سخت انقلابی جدوجہد کرنا ہوتی ہے، اور یہ جدوجہد محض سیاسی یا معاشی میدان میں نہیں، بلکہ نظریاتی، فلسفیانہ، ادبی اور فنی محاذوں پر بھی جاری ہوتی ہے۔ (نام ور ادیب، انقلابی فکر و نظریہ کے حامل سماجی دانش ور اور مارکسسٹ سجاد ظہیر کے ایک مضمون سے اقتباسات),Entertainment
363,آسٹریلیا کے دیہی علاقے کا ایک فارم ہاؤس (سیر و سیاحت),https://urdu.arynews.tv/tariq-mirza-aurtrelia-village-life/,میں جب بھی شہر کی گہما گہمی سے اکتاتا ہوں تو آسٹریلیا کے کسی دیہی علاقے کا رُخ کرتا ہوں۔ یہاں چھوٹے چھوٹے قصبات بلکہ گاؤں میں بھی ہوٹل دستیاب ہیں۔ جدید سہولتوں کے باوجود گاؤں کی زندگی اب بھی زیادہ نہیں بدلی۔ بلکہ صدیوں پرانی طرز پر قائم ہے۔ وسیع رقبے پر بنے سادہ سے مکانات، کشادہ سڑکیں، درختوں اور سبزے کی بہتات، صاف ستھری آب و ہوا اور حدّ نظر تک پھیلے کھیت اور کھلیان فطرت سے بہت قریب محسوس ہوتے ہیں۔ اس سے بھی زیادہ تنہائی اور سکوت درکار ہو تو فارم ہاؤس بھی کرائے پر مل جاتے ہیں۔ چند ماہ قبل ہمیں ایسے ہی ماحول کی طلب محسوس ہوئی تو ہم نے نیو ساؤتھ ویلز اور کوئنز لینڈ کے درمیان واقع شہر ٹاری کے مضافات میں ایک فارم ہاؤس چند دنوں کے لیے بُک کرا لیا۔ راہ کے خوشگوار مناظر دیکھتے، سبزے اور درختوں کے بیچ ہموار سڑک پر چلتے اور بھیڑوں، گائیوں اور گھوڑوں کے فارمز کا مشاہدہ کرتے پانچ گھنٹے کے بعد ہم اس فارم کی طرف مڑنے والی سڑک کے سامنے جا پہنچے۔ فارم ہاؤس کی طرف جانے والی یہ دو کلومیٹر سڑک کچی تھی مگر اس پر چھوٹے چھوٹے پتھروں کا فرش بچھا ہوا تھا۔ جس پر گاڑی چلنے سے کڑکڑاہٹ کی آواز آتی تھی۔ سڑک کے دونوں اطراف گھنے، اُونچے اور قدیم درخت ایستادہ تھے جن کی خستہ ڈالیاں ٹوٹ ٹوٹ کر گرتی رہتی ہیں۔ ہم فارم ہاؤس کے سامنے پہنچے تو دور دور تک جنگلوں میں گھرے، آبادیوں سے دور اس اکلوتے گھر کو دیکھ کر یوں لگا جیسے جنگل میں بہار آگئی ہے۔ کیونکہ گھر کے چاروں اطراف بڑے درختوں کے بجائے بے شمار چھوٹے اور پھول دار پودے رنگ بکھیر رہے تھے۔ ان میں پھلوں سے لدے لیمن، مالٹے،سٹرابری اور سیب کے درخت بھی شامل تھے۔ مرکزی دروازے کے پاس لگی انگور کی بیل گھر کی دیوار پر پھیلی تھی۔ جب کہ عقب میں کافی دور تک گھاس کا میدان تھا جہاں بکریاں، گائیں اور گھوڑے چر رہے تھے۔ گھر کے ارد گر آہنی تاروں کی باڑ تھی اور سامنے دھکیل کر کھلنے والا گیٹ تھا۔ گیٹ کھول کر ہم گاڑی اندر لے گئے اور ایک شیڈ کے نیچے پارک کر دی۔ گھر کے باہر نمبر کے علاوہ کچھ نہیں لکھا تھا اس لیے مجھے کچھ شک تھا کہ یہی ہمارا مطلوبہ فارم ہاؤس ہے۔ یہ شک رفع کرنے کے لیے وہاں کوئی فرد موجود نہیں تھا۔ میں نے فارم کی مالکن کو فون کر کے بتایا کہ ہم یہاں پہنچ گئے ہیں۔ اس نے فون پر ہی خوش آمدید کہا اور بتایا ’’چابی مرکزی دروازے کے سامنے دیوار پر چسپاں ایک بکس کے اندر ہے اور باکس کھولنے کے لیے کوڈ نمبر یہ ہے۔ گھر کے اندر آپ کو ہر شے تیار اور صاف ستھری ملے گی۔‘‘ ہم اس خاتون کی ہدایت کے مطابق دروازہ کھول کر اندر گئے تو واقعی پورا گھر سجا دھجا اور صاف ستھرا تھا۔ بستر کی چادریں، تکیے، تولیے، فریج، ٹی وی، چولہے، برتن ، کیتلی، ٹوسٹر، لائبریری، ویڈیو، برآمدے میں باربی کیو چولہا اور دیگر سب چیزیں موجود اور صاف ستھری تھیں۔ ہم چار دن وہاں رہے، اس دوران کوئی شخص وہاں نہیں آیا۔ آخری دن کرایہ بھی وہیں رکھ کر آئے۔ دراصل ہم نے یہ فارم ہاؤس صرف تین دن کے لیے لیا تھا۔ تیسری رات میرا ایک دوست بھی اپنی بیگم کے ساتھ وہاں آگیا۔ حالانکہ وہاں دیکھنے والا کوئی نہیں تھا پھر بھی میں نے فون کر کے مالکن کو بتایا، ’’ آپ کو مطلع کرنا تھا کہ ہمارے دو مہمان آئے ہیں۔ دوسرے یہ پوچھنا تھا کہ کیا ہم ایک رات مزید یہاں رُک سکتے ہیں۔ میں توقع کر رہا تھا کہ وہ اضافی افراد کا اضافی کرایہ طلب کرے گی۔ کیونکہ گھر میں جتنے زیادہ لوگ ہوتے ہیں، اتنا بجلی اور پانی زیادہ خرچ ہوتا ہے۔ مگر اس نے یہ جواب دے کر ہمیں حیران کر دیا، ’’مہمانوں کا کوئی مسئلہ نہیں، ہاں آپ ایک رات مزید رک سکتے ہیں کیونکہ کل کوئی اور مہمان نہیں آرہا۔ اس اضافی رات کا کرایہ دینے کی بھی ضرورت نہیں۔’’ یہ جواب میرے لیے انتہائی غیر متوقع تھا۔ کافی دیر تک یقین نہیں آیا کہ ایسے بھی لوگ ہوتے ہیں جنہیں لالچ چھو کر بھی نہیں گزرتی۔ ہم اچھی طرح جانتے تھے کہ فارم ہاؤس کی مالک خاتون ایک ریستوراں میں اور اس کا میاں کھیتوں میں مزدوری کرتے ہیں۔ یہ بات اس نے خود مجھے فون پر بتائی تھی۔ فارم ہاؤس کا خرچ نکال کر انہیں اس سے معمولی آمدنی ہوتی ہے۔ اس کے باوجود انہیں لالچ اور حرص نہیں تھی۔ اس فارم میں درجن بھر گائیں، اتنی ہی بکریاں اور دو گھوڑے تھے۔ فارم کے مکین کی حیثیت سے آپ کو ان کی فکر کرنے کی ضرورت نہیں۔ وہ پچیس ایکڑ میں پھیلے اس فارم میں خود ہی چرتے پھرتے ہیں۔ دھوپ اور بارش سے پناہ لینی ہو تو درختوں کے جھنڈ تلے چلے جاتے ہیں۔ فارم میں تین چھوٹے چھوٹے تالاب ہیں جہاں بارش کا پانی جمع رہتا ہے۔ وہیں سے یہ اپنی پیاس بجھاتے ہیں۔ ہاں مہمان اپنے شوق کی خاطر انہیں چارہ ڈالنا چاہیں تو فارم ہاؤس کے عقب میں ایک شیڈ میں گائے، گھوڑے اور بکریوں کے لیے الگ الگ چارہ موجود ہے۔ چارہ لے کر باڑ کے پاس جائیں تو گھوڑے اور گائیں جمع ہو جاتے ہیں، آپ باڑ کے اوپر سے انہیں گھاس ڈال سکتے ہیں۔ بکریوں کا الگ باڑہ ہے۔ وہاں پرانا سا شیڈ بھی ہے جہاں وہ سردی اور بارش میں پناہ لیتی ہیں۔ فارم ہاؤس میں بجلی کی سپلائی ہے مگر اس کے ساتھ شمسی توانائی بھی استعمال ہوتی ہے۔ آسٹریلیا میں شمسی توانائی کا استعمال عام ہے خاص طور پر دیہی علاقوں میں۔ دوسری اہم بات یہ ہے کہ فارم ہاؤس میں استعمال ہونے والا تمام پانی بارش سے جمع کیا ہوا ہے۔ گھر سے ملحق دو بڑے بڑے پلاسٹک کے ٹینک ہیں جہاں چھت سے بارش کا پانی جمع ہوتا ہے۔ یہی پانی نہانے دھونے، کھانے پینے ہر مقصد کے لیے استعمال ہوتا ہے۔ میں سوچتا تھا کہ آسٹریلیا اور ہندوستان پاکستان کے موسموں میں بہت مماثلت ہے۔ بارشیں اور دھوپ دونوں جگہوں کی مشترکہ خصوصیات ہیں۔ بلکہ پاکستان میں دھوپ زیادہ پڑتی ہے۔ وہاں ایسے شمسی پلانٹ آسانی سے اور ارزاں داموں لگ سکتے ہیں۔ علاوہ ازیں بارش کا پانی جمع کر کے استعمال کیا جا سکتا ہے۔ تیسری بات یہ کہ ہمارے دیہات میں بھی ایسے تالاب بنائے جا سکتے ہیں جیسے اس فارم میں بنے ہیں۔ جب بارش نہ تو یہ پانی مویشیوں اور فصلوں کے لیے استعمال ہو سکتا ہے۔ ان میں سے کوئی کام بھی مشکل اور مہنگا نہیں ہے۔ نہ جانے اس طرف کسی کی توجّہ کیوں نہیں ہے۔ اس علاقے میں شہد کے بہت سے فارم ہیں۔ علاوہ ازیں سیب، ناشپاتی ، سٹرابری، انگور اور دیگر پھلوں کے باغات ہیں۔ ہم اس علاقے میں ڈرائیونگ کرتے تو کئی گھروں کے آگے شہد اور ان پھلوں کی فروخت کا بورڈ رکھا نظر آتا۔ ایک جگہ گاڑی روک کر ہم اندر گئے۔ وہاں برآمدے میں میز پر خالص شہد کی بوتلیں اور پھلوں کی ٹوکریاں رکھی تھیں۔ ان پر قیمت درج تھی اور ایک طرف کھلا بکس رکھا تھا، جہاں سے بڑا نوٹ ہونے کی صورت میں آپ اپنا چینج بھی لے سکتے ہیں۔ وہاں نہ کوئی شخص تھا اور نہ کوئی کیمرا۔ لیکن مجال ہے کہ کوئی شخص چوری یا بے ایمانی کرے۔ گاؤں کے یہ لوگ سادہ اور فطری زندگی گزارتے ہیں۔ ان کے پاس مال و دولت نہیں ہوتی مگر وہ قناعت کی دولت سے مالامال ہیں۔ پرانے گھروں ، چھوٹی گاڑیوں اور قدرے غربت کے باوجود بڑے شہروں سے دور رہ کر اپنے طرزِ حیات سے خوش ہیں۔ یہاں آبادی اور ذرائع روزگار دونوں کم ہیں۔ کیونکہ اس علاقے کی سطح مرتفع پر فصلیں نہیں اُگتیں صرف مویشی بانی، باغبانی اور دیگر چھوٹے چھوٹے مشاغل ہیں جن کی محدود آمدنی ہے مگر وہ صبر شکر کے ساتھ اس سے گزارہ کر لیتے ہیں۔ ایسے علاقے میں قیام کی صورت میں ہ میں اشیائے خوردونوش کا مسئلہ درپیش ہوتا ہے۔ کیونکہ یہاں ریستوراں کم اور حلال کھانا نایاب ہے۔ اس لیے ہم زیادہ سے زیادہ اشیائے خورد و نوش اپنے ساتھ لے کر جاتے ہیں۔ اسی علاقے کے ایک دور دراز گاؤں کی سیر کے دوران ہمیں اشتہا محسوس ہوئی تو وہاں نظر آنے والے واحد کیفے کے اندر چلے گئے۔ سہ پہر کے اس وقت وہاں کوئی اور گاہک نہیں تھا۔ کیفے کی مالکن اُدھیڑ عمر آسٹریلین خاتون سے ہم نے دستیاب کھانوں کے بارے میں دریافت کیا تو ہمارے مطلب کی کوئی حلال شے موجود نہیں تھی۔ ہمیں مایوس دیکھ کر یہ خاتون بھی پریشان ہو گئی۔ حالانکہ اس کا کوئی قصور نہیں تھا۔ میں نے پوچھا ‘‘ آپ کے پاس ڈبل روٹی اور انڈے ہیں؟’’ اس نے فوراً اثبات میں جواب دیا۔ ہمارے کہنے پر اس نے ڈبل روٹی، انڈے، پنیر، مکھن، ٹماٹر اور پیاز نکالے۔ ہم سب نے مل جل کر پیاز، ٹماٹر اور انڈوں کا آملیٹ بنایا، ٹوسٹ گرم کیا، مکھن لگایا اور مزے سے تازہ اور گرم کھانا کھایا جو اس علاقے کی نسبت سے غنیمت تھا۔ خاتون ہمیں خوش اور مطمئن دیکھ کر بہت خوش تھی۔ ہم نے نماز ادا کرنے کی خواہش ظاہر کی تو اس مہمان نواز خاتون کو پہلے تو سمجھ نہیں آیا کہ ہم کیا چاہتے ہیں۔ ہم نے سمجھایا کہ ہمیں صاف جگہ اور صاف کپڑا درکار ہے۔ جب سمجھ آیا تو اس نے فوراً جگہ صاف کی، صاف ستھری چادر بچھائی اور خود دروازے سے باہر چلی گئی۔ نماز کے بعد ہم نے اس مہربان خاتون کا شکریہ ادا کیا تو نہ جانے کیوں اس کی آنکھوں میں آنسو آگئے۔ شاید یہ اس کی زندگی کا انوکھا تجربہ تھا۔ ایک چھوٹے سے گاؤں میں رہنے والی اس خاتون نے مسلمانوں کے بارے میں نجانے کیا کچھ سن رکھا تھا۔ آج پہلی مرتبہ سامنا ہوا تو وہ ششدر رہ گئی۔ ہمارے لیے بھی یہ ‘پاسباں مل گئے کعبے کو صنم خانے سے’ والا معاملہ تھا۔ یہ دنیا تو ہے ہی حیرت کدہ! یہاں ایسی حیرتیں اکثر ملتی رہتی ہیں۔ واپسی کے سفر میں، میں سوچ رہا تھا کہ قوموں کی سر بلندی کے لیے وسائل کی نہیں۔ حسنِ اخلاق اور بلند کردار کی ضرورت ہوتی ہے۔ اطمینان و مسرت کے لیے روپے پیسے کی نہیں قناعت کی ضرورت ہوتی ہے۔ اس خطے میں سکون اور اطمینان کی یہی وجوہات ہیں۔ (آسٹریلیا میں مقیم افسانہ نگار اور کئی کتابوں کے مصنّف طارق مرزا کی ایک منتخب تحریر),Entertainment
364,’مردِ کامل‘ اور ’مردِ مومن‘,https://urdu.arynews.tv/iqbal-poetry-and-friedrich-nietzsche/,شاعرِ مشرق حضرت علامہ اقبالؒ کے فکری مآخذ کے متعلق مختلف قیاس آرائیوں کا سلسلہ ان کی حیات میں شروع ہو گیا تھا جو ابھی تک تھما نہیں ہے۔ خصوصاً ان کے شہرۂ آفاق اور معراجِ انسانیت فلسفۂ خودی کے متعلق مختلف نقّادوں نے مختلف یورپی علمی شخصیات کے نام لیے ہیں۔ زیادہ تر کی تان فرانسیسی فلسفی نطشے پر ٹوٹی ہے جس نے’مردِ کامل‘ کے نام سے عظمتِ انسانی کا فلسفہ پیش کیا تھا۔ ابھی کل ہی میں جوشؔ ملیح آبادی کی کتاب ’یادوں کی بارات‘ پڑھ رہا تھا، اُنہوں نے بھی اقبالؒ پر طنز کے تیر برساتے ہوئے لکھا کہ انہوں نے نطشے کے مردِ کامل کو مسلمان کر کے مردِ مومن بنا دیا ہے۔ خیر جوش صاحب نے تو اس کتاب میں اور بھی بہت کچھ لکھا ہے جس میں اپنے تئیس معاشقوں، اپنی بادہ خوری، شب و روز کی عیاشیوں، قیامِ پاکستان کی مخالفت اور پھر اسی پاکستان میں سرکاری مراعات سے استفادہ اور پھر پاکستان چھوڑ کر ہندوستان لوٹ جانے تک، ان کوئی کل سیدھی دکھائی نہیں دی۔ حقیقت یہ ہے کہ اقبال ؒ مشرق اور مغرب دونوں بحرِ علم کے غواص تھے۔ کارل ماکس، گوئٹے، ارسطو، ابن ِ خلدون، رازی، رومی، نطشے، آئن سٹائن، بائرن، پٹوفی، ہیگل، مزدک سمیت علم و ہنر کے کتنے ہی تابندہ چراغ تھے جن سے اقبالؒ نے اکتسابِ فیض کیا۔ تاہم ان تمام حکما سے علامہ نے اپنے نظریات کو خلط ملط نہیں ہونے دیا، بلکہ ایک بلند پایہ مفکّر اور فلسفی کی حیثیت سے اپنی سوچ اور اپنا نظریہ منفرد اور جداگانہ رکھا۔ کہاں نطشے کا مردِ کامل جو بے روح مشین کی طرح ہے اور کہاں اقبال کا مردِ مومن جس کی خودی کا سرّ نہاں لا ا لہ الا اللہ ہے۔ ویسے بھی شاعرِ مشرق علامہ محمد اقبالؒ کی فکر اور فلسفہ تہذیبِ مشرق کا عکاس ہے جو عمومی طور پر مغربی فکر کے برعکس ہے۔ وہ فرماتے ہیں: کھول آنکھ، زمین دیکھ، فلک دیکھ، فضا دیکھمشرق سے اُبھرتے ہوئے سورج کو ذرا دیکھ علامہ ؒ کے فکر و نظر میں بُو علی اور رازی کا انداز اور رومی کا سوز و ساز ان کے کلام کو الہامی بنا دیتا ہے۔ علامہ اقبالؒ رومی جیسے مردِ عارف کے مدّاح تھے جس کی فکر میں سوز ہے۔ وہ انہیں پیرِ رومی کہتے تھے اور خود کو مریدِ ہندی۔ انہوں نے بُو علی کو عقل و دانش اور رومی کو عشق و مستی کا استعارہ قرار دیا۔ اقبال فرماتے ہیں: اِسی کشمکش میں گزری مری زندگی کی راتیںکبھی سوز و سازِ رومی، کبھی پیچ و تاب رازی یورپ سے لوٹنے کے بعد اقبالؒ کے اندر ایسی انقلابی تبدیلیاں آئیں کہ انہوں نے وطنیت اور قومیت کا جال توڑ کر اسلام کا علم تھام لیا۔ وہ مفکر اسلام، حکیم الامت اور ترجمانُ القرآن بن کر احیائے اسلام اور نشاۃِ اسلامیہ کے علمبردار بن کر نمایاں ہوئے۔ چنانچہ اگلے تیس برس جو ان کی زندگی کے تھے وہ انہوں نے اسلام کے نظامِ فکر، فلسفۂ اسلام اور پیغمبرِ اسلام ﷺ کی شخصیت اور پیغام کو عام کرنے میں صرف کیے۔ اس کے بعد انہوں نے قرآن کے پیغام کو عام کرنے کے لیے جیسے خود وقف کر دیا۔ آغاز ہی سے اقبال کے کلام اور پیام میں قومی اور ملّی شعور نمایاں تھا۔ انہوں نے تاریخِ اسلام، اسلامی علم و فلسفہ، فقہی مباحث اور قرآن و سنت کا گہرائی سے مطالعہ کیا۔ تاریخِ اسلام سے ان کی فکر کو جلا ملی۔ اس علمی آگہی کی وجہ سے ملّتِ اسلامیہ کی عظمتِ رفتہ کے زوال، اس کی زبوں حالی، بیشتر مسلمان ملکوں کی غلامی، جہالت اور یورپ کی غاصبانہ نوآبادیاتی پالیسی نے اقبال ؒ کے عقل و شعور کو اپنی لپیٹ میں لے لیا تھا۔ مسلمانوں کے علمی ورثے، اسلامی تاریخ، مسلم مفکرین، علما، حکما کے کارنامے اسلام کے سنہری اصول، مسلمانوں کی فکری تحریکوں اور مغرب کے فلسفے کے عمیق مطالعے نے اقبالؒ کو اپنی بنیاد یعنی سیرت النبیﷺ اور قرآن کے قریب کر دیا۔ قرآن کریم ان کے شعور سے تحت الشعور تک سرایت کرتا چلا گیا۔ انہیں بیشتر مسائل کا حل اس الہامی کتاب میں دکھائی دینے لگا۔وقت گزرنے کے ساتھ ساتھ قرآن سے ان کا رشتہ گہرے سے گہرا ہوتا چلا گیا۔ حتیٰ کہ قرآن اور صاحبِ قرآن ان کے فکر و فلسفہ کا محور بن گئے۔چنانچہ اقبالؒ قرآن کے ایسے مفسر اور شارح بن کر سامنے آئے جنہوں نے اس الہامی پیغام کو شعری اسلوب میں ڈھال کر نیا رنگ و آہنگ دیا جو تاقیامت اہلِ ایمان کے قلب و ذہن کو گرماتا رہے گا۔ علامہ ؒ کے کلام میں قرآنی پیام بھی ہے اور شعری حسن بھی ہے اور انتہائی موثر پیرایہ بھی جس سے کوئی بھی حساس قاری متاثر ہوئے بغیر نہیں رہ سکتا۔: فطرت کا سرودِ ازلی اس کے شب و روزآہنگ میں یکتا، صفتِ سورۂ رحمٰن جہاں تک عقلی خیالات کا تعلق ہے، اقبالؒ کے نزدیک استدلالی اور طبیعی عقل حیوانی جذبات کے تابع ہوتی ہے اور انسان کے خیالات اور فکر و نظر میں تنگی کا باعث بنتی ہے جس سے عام قاری کو مغالطہ ہوتا ہے اور وہ ہر قسم کی عقل کو بیکار سمجھنے لگتا ہے۔ اقبالؒ عقلِ جزوی کے قائل نہیں کیونکہ یہ عقلِ ایمانی اور عقلِ نبویﷺ کی نفی کرتی ہے۔ ایسے گمراہ کن فلسفے انسان کو خدا اور خودی دونوں سے دور کر دیتے ہیں۔ اقبالؒ نے اپنی شاعری اور فلسفے کے ذریعے حقیقتِ حیات تک رسائی آسان بنا دی ہے جو انسان کو تختِ معراج تک پہنچا سکتی ہے۔ تاہم یہاں یہ بتانا بھی ضروری ہے کہ اقبال زندگی کی حقیقت سے آگاہ ہونے کے باوجود وجدان پر زیادہ یقین رکھتے ہیں کیونکہ بنیادی طور پر وہ ایک صوفی ہی تھے۔ اقبال غالباً دنیا کے واحد فلسفی ہیں جو شعر کو ذریعۂ اظہار بنا کر فکر کو فن کی شکل میں پیش کرتے ہیں۔ لیکن انہیں شعر اور فلسفے کے فرق کا ادراک تھا۔ یہی وجہ ہے کہ یہ آپس میں مدغم ہو کر کہیں بھی تضاد پیدا نہیں کرتے۔ اسی طرح آیاتِ قرآنی بھی ان کے اشعار کی زینت بن کر ان کے نظریۂ حیات کو مزید تقویت عطا کرتی ہیں۔ کتابُ اللہ کی آیات کو اشعار میں استعمال کرنا ایک نہایت دقیق کام ہے لیکن یہ کام علامہؒ نے نہایت مہارت اور خوبی سے کیا ہے۔ اقبالؒ کی عقل اور دانائی فکرِ انسانی تک محدود نہیں بلکہ اس کے مآخذ قرآن و سنت بھی ہیں۔ یہی وجہ ہے کہ ان کا پیغام واضح اور ابہام سے پاک ہے۔ (آسٹریلیا میں مقیم افسانہ نگار اور ادبی محقق طارق مرزا کے مضمون ‘اقبالؒ کے فکری مآخذ’ سے اقتباسات),Entertainment
365,آزاد، جن کے سامنے جوش صاحب منہ نہ کھولنے ہی میں عافیت جانتے تھے!,https://urdu.arynews.tv/bedi-aur-josh-malihabadi/,دنیائے فانی میں کچھ ایسے لوگ آتے ہیں جنہیں تاریخ بناتی ہے اور کچھ ایسے لوگ آتے ہیں جو خود تاریخ بناتے ہیں جنہیں تاریخ ساز کہا جاتا ہے۔ بے شک مولانا آزاد ایک ایسی ہی تاریخ ساز شخصیت کے مالک تھے۔ ایک روز میں اور جوش صاحب مولانا کی خدمت میں حاضر ہوئے، جوش صاحب کو کچھ کام تھا لیکن میں یوں ہی ساتھ ہو لیا۔ مولانا ملاقاتیوں میں گھرے ہوئے تھے، جب کچھ دیر رکنے کے بعد بھی ہماری باریابی نہ ہوسکی تو جوش صاحب کہنے لگے، بھئی ہم تو اب چلتے ہیں۔ میں نے انہیں لاکھ سمجھایا کہ مولانا نے تو آپ کو نہیں وقت دیا، آپ خود ہی تشریف لائے ہیں، ذرا اور انتظار کیجیے۔ جوش صاحب ان معاملات میں ضرورت سے زیادہ حساس تھے چنانچہ انہوں نے فوراً ہی یہ شعر لکھ کر چپڑاسی کے حوالے کیا اور چل پڑے: نامناسب ہے خون کھولاناپھر کسی اور وقت مولانا ابھی ہم دس بیس قدم ہی گئے ہوں گے کہ اجمل خاں ہانپتے ہانپتے ہمارے پاس آئے اور کہا کہ مولانا کو تو آپ کے آنے کا علم ہی اب ہوا ہے، آپ آئیے مولانا یاد فرمارہے ہیں۔ چنانچہ ہم لوٹ آئے اور مولانا نے ہمیں بلا لیا اور معذرت کی کہ ہمیں انتظار کرنا پڑا۔ فرمانے لگے کہ تمام وقت سیاسی لوگوں کی صحبت میں گزر جاتا ہے، جی بہت چاہتا ہے کہ کبھی کبھار علمی صحبت بھی میسر ہوتی رہے، کیا ہی اچھا ہو کہ آپ دو چار دس دن میں کبھی تشریف لے آیا کریں تو کچھ راحت ملے۔ جوش صاحب نے وعدہ فرما لیا، میں تو چونکہ جوش صاحب کے ساتھ تھا، مولانا نے مجھے بھی یہ دعوت دی حالانکہ ان دونوں حضرت کے سامنے میری حیثیت ایک طفلِ مکتب کی بھی نہیں تھی۔ اسی سلسلے میں ہم ایک شام آٹھ بجے کے قریب مولانا کی خدمت میں حاضر ہوئے اور ابھی بیٹھے ہی تھے کہ اجمل خاں آئے اور کہنے لگے کہ مولانا پنڈت جواہر لال نہرو جی کا فون آیا ہے، کسی ضروری مشورے کے لئے آپ کے پاس آرہے ہیں۔ یہ سن کر مولانا نے اجمل خاں صاحب سے کہا کہ پنڈت جی کو فون کر دو کہ میں ابھی فارغ نہیں ہوں۔ میں نے اور جوش صاحب نے لاکھ کہا کہ ہمارا تو کوئی خاص کام تھا ہی نہیں، یوں ہی چلے آئے تھے، آپ ہماری وجہ سے پنڈت جی کو نہ روکیں، لیکن مولانا نہیں مانے۔ اتنے میں پھر اجمل خاں آگئے اور کہنے لگے کہ پنڈت تو گھر سے چل پڑے ہیں اور دو چار منٹ میں آتے ہی ہوں گے۔ ہم نے پھر اٹھنے کی کوشش کی لیکن مولانا نہیں مانے، اتنے میں پنڈت جی آگئے تو مولانا نے اجمل خاں صاحب سے کہا کہ پنڈت جی کو ڈرائنگ روم میں بٹھا دو۔ اس کے بعد بھی مولانا نے پانچ سات منٹ ہم لوگوں کے ساتھ گزارے، لیکن جب انہیں احساس ہوگیا کہ ہمیں سخت کوفت ہورہی ہے تو فرمانے لگے آپ ابھی جائیے نہیں، میں پنڈت جی سے بات کر کے آتا ہوں۔ چنانچہ دس بیس منٹ کے بعد مولانا تشریف لائے اور آدھ پون گھنٹہ ہمارے ساتھ باتیں کرتے رہے، اس واقعے کا ذکر کرنے سے مولانا کی عظمت، خود داری، مہمان نوازی اور وقار کا صحیح اندازہ ہوسکتا ہے۔ ورنہ کتنے آدمی ایسے ہوں گے جو پنڈت جی کو آنے سے روک دیتے؟ جوش صاحب اردو شاعری کے بادشاہ تھے۔ جتنا ذخیرۂ الفاظ ان کے پاس تھا شاید کسی اور کو نصیب نہ ہوا ہو، لیکن صرف دو ایسی ہستیاں تھیں جن کے سامنے جوش صاحب خاموش رہنا زیادہ مناسب سمجھتے اور وہ تھے مولانا آزاد اور مولانا عبدالسّلام نیازی۔ ایک روز میں نے جوش صاحب سے پوچھا کہ جب کبھی آپ مولانا آزاد یا مولانا عبدالسّلام نیازی سے ملتے ہیں تو اکثر خاموش ہی رہتے ہیں، کیا وجہ ہے؟ تو جوش صاحب کہنے لگے کہ یہ دونوں حضرات اسی قدر پڑھے لکھے اور عالم ہیں کہ ان کے سامنے منہ نہ کھولنے ہی میں عافیت ہوتی ہے۔(اردو کے معروف شاعر کنور مہندر سنگھ بیدی سحر کے مضمون سے اقتباسات),Entertainment
366,عام لوگ اور کلچر,https://urdu.arynews.tv/pakistani-society-and-literature/,انسان جب اپنی عقل کو اپنے مشاہدے اور تجربے کی بنیاد پر کسی خیال یا نتیجے تک پہنچنے کے لیے تحریک دیتا ہے تو اس پر کئی انکشافات ہوتے ہیں اور بعض ایسی باتیں بھی سامنے آتی ہیں کہ وہ چونک اٹھتا ہے اگر اس حوالے سے علمِ سائنس اس کے ماہرین کے بجائے ادبی دنیا میں اہلِ قلم اور خاص طور پر نقّادوں کی بات کریں تو وہ بھی اسی طرز پر اپنے عہد کے معاشرتی حالات کا مطالعہ کرتے ہوئے فرد کے خیالات، احساسات اور طرزِ عمل کا جائزہ لیتے ہیں اور معاشرے اور اس کی ثقافت اور معاشرے میں بسنے والوں کی انفرادی اور اجتماعی زندگی کے علاوہ ان کی ذہنی سطح اور طرزِ‌ فکر سے متعلق اکثر کئی دل چسپ باتیں ہمارے سامنے آتی ہیں۔ کلیم الدّین احمد اردو تنقید کا بڑا نام تھا جن کی ایک تحریر اس پس منظر میں قارئین کی دل چسپی کا باعث بنے گی۔ وہ لکھتے ہیں؛ انسان بالطبع کاہل واقع ہوا ہے۔ وہ ہمیشہ آسان راستہ پسند کرتا ہے۔ وہ فطری طور پر تہذیب و کلچر کی دشوار گزار گھاٹیوں سے گزرنا پسند نہیں کرتا۔ اگر بچّوں کو اپنی راہ پر چھوڑ دیا جائے تو بڑے ہو کر وہ نرے وحشی نظر آئیں گے، وہ اپنے فطری میلات کو کبھی نہ روکیں گے بلکہ اپنی ہر خواہش کو واقعہ بنانا چاہیں گے۔ خود غرضی ان کا شیوہ ہوگا اور دوسروں کی بھلائی کے لئے وہ اپنی خواہشوں کا خون نہیں ہونے دیں گے۔ غرض ان کے جذبات و خیالات، تعلیم و تہذیب، تربیت، کلچر کی خوبیوں سے بے بہرہ ہوں گے۔ انسان کو تہذیب کے زینوں پر چڑھنے میں کاوش سے کام لینا پڑتا ہے۔ اسے ہمیشہ ہوشیار رہنا ہوتا ہے۔ جہاں غفلت کی، پھر ساری محنت رائیگاں گئی۔ پھر ازسرِ نو محنت کرنی ہوگی۔ آج کل انسان کچھ اسی قسم کی غفلت کا شکار ہو رہا ہے۔ وہ آسان راستہ پسند کرتا ہے۔ دماغی اور جذباتی کلفتیں اس کے لئے سوہان روح ہیں۔ اس لئے وہ ان کلفتوں سے اپنا دامن بچائے رہنا چاہتا ہے۔ یہ فطرت کی عجیب ستم ظریفی ہے کہ وہی چیزیں جو تہذیب کی نشانی ہیں وہی تہذیب و کلچر کے مٹانے پر تلی ہوئی ہیں۔ بہر کیف اس بات سے کسی کو انکار نہ ہوگا کہ عام لوگوں کی دماغی اور جذباتی سطح کچھ زیادہ بلند نہیں۔ عموماً ایسے لوگوں کی پسند کسی معیار کا سہارا نہیں ڈھونڈتی اور ان کا فنی معیار، ان کا ادبی مذاق بہت بلند نہیں ہوتا۔ اگر انہیں اپنے حال پر چھوڑ دیا جائے، اگر ان کے لئے صرف انہی کی پسند کی چیزیں مہیا کی جائیں تو پھر ان کے مذاق میں کوئی لطافت اور پاکیزگی نہیں آسکتی۔ انہیں کسی بلند فنی معیار کا احساس نہیں ہوسکتا، وہ ہمیشہ اپنی پست ذہنی دنیا میں مگن رہیں گے۔ انہیں کسی دوسری بہتر اور اعلیٰ دنیا کی تلاش نہ ستائے گی۔ اگر انہیں کسی زیادہ اچھی اور حسین دنیا کی طرف بلایا بھی جائے تو وہ اس کی طرف شاید متوجہ نہ ہوں گے، مثلاً سستے ناولوں، رومانوی افسانوں، جاسوسی قصوں کو لیجیے۔ کتنے لوگ ان چیزوں کو پڑھتے ہیں اور ان سے اپنا دل بہلاتے ہیں۔ ان چیزوں میں فنی خوبیاں کچھ بھی نہیں ہوتیں اور نہ کسی کو فنی خوبیوں کی جستجو ہوتی ہے۔ بات یہ ہے کہ دنیا میں ہمارے میلانات، ہماری خواہشیں پھلتی پھولتی نہیں۔ جو دل چاہتا ہے وہ ہو نہیں پاتا، شکستِ امید ہماری بے اطمینانی کا سبب ہوتی ہے اور ہم اس بے اطمینانی سے نجات حاصل کرنا چاہتے ہیں اور یہ نجات ہمیں رومانی افسانوں، جاسوسی قصوں کی مدد سے مل جاتی ہے۔ ان کی مدد سے ہم ایک ایسی دنیا میں پہنچ جاتے ہیں جہاں ہمارے میلانات، ہماری خواہشوں، امنگوں اور امیدوں کو ناکامی کا منہ نہیں دیکھنا پڑتا۔ اسی لئے ہمیں اس دنیا میں ایک مسرت، ایک روحانی سکون محسوس ہوتا ہے اور اس سکون کے آگے فنی خوبیوں کی کوئی وقعت باقی نہیں رہتی۔ ہمیں اس بات کا احساس نہیں ہوتا کہ یہ سکون مضر ہے اور ادبی حسن کی کمی ہمارے مذاق کو پست سے پست تر بنا دیتی ہے۔ اگر یہ سستی کتابیں صرف دل بہلانے کا ذریعہ ہوتیں، اگرایک جماعت ان کتابوں کی مدد سے فرصت کی گھڑیاں آسانی اور دل چسپی کے ساتھ گزار سکتی اور بس، تو پھر شاید کسی کو بھی ان کتابوں کی مذمت کرنے کا حق نہ ہوتا لیکن مشکل یہ آپڑتی ہے کہ یہ کتاب تفریح کے ساتھ ہمارے مذاق کو بگاڑ دیتی ہیں۔ جس کی طبیعت ان سے مانوس ہو جاتی ہے پھر اسے دوسری چیزیں خصوصاً ایسی چیزیں جو ہمیں غور و فکر کی دعوت دیتی ہیں، بالکل ناپسند ہوتی ہیں۔ اڈگر والس کے آگے شیکسپئر کی کوئی وقعت باقی نہیں رہتی۔ جو اچھا، ستھرا، سنجیدہ مذاق رکھتے ہیں، جو ناقدانہ اوصاف کے حامل ہیں وہ بھی جاسوسی افسانوں اور ناولوں سے شوق کرنے کے بعد سنجیدہ کتابوں کی طرف رجوع کرنے میں ایک قسم کی رکاوٹ محسوس کرتے ہیں اور جو ناقدانہ اوصاف کے حامل نہیں جو اچھا ستھرا، سنجیدہ مذاق نہیں رکھتے اور زیادہ تعداد اسی قسم کے لوگوں کی ہوتی ہے۔ انہیں تو جاسوسی یا رومانی افسانوں اور ناولوں کا ایسا چسکا پڑ جاتا ہے کہ وہ کسی سنجیدہ کتاب کا خیال بھی دل میں نہیں لاتے۔ معاشیات کا ایک اصول ہے کہ جن چیزوں کی مانگ ہوتی ہے تو ان چیزوں کے مہیا کرنے کا سامان بھی ہو جاتا ہے۔ موجودہ زمانہ میں رومانی اور جاسوسی قصوں کی مانگ ہے اور اس ضرورت کی وجہ سے مختلف قسم کے ذرائع پیدا ہو گئے ہیں۔ لکھنے والوں کی ایک بڑی تعداد پیدا ہو گئی ہے جن کی زندگی کا مقصد بس اسی قسم کے قصوں کا لکھنا ہے، اسی کو انہوں نے اپنا پیشہ بنا رکھا ہے۔ یہی ان کا اچھا خاصا ذریعۂ معاش ہے۔ یہ قصے تجارتی اصول پر لکھے یا لکھوائے جاتے ہیں یعنی جس طرح سگریٹ، سگار، لپ اسٹک، پیٹنٹ دواؤں کی تجارت ہوتی ہے، اسی طرح اس قسم کی کتابوں کی تجارت ہوتی ہے اور تجارت کا اصل الاصول ہے نفع۔ یہاں بھی نفع کا خیال سب سے زیادہ اہمیت رکھتا ہے۔ لکھنے والے نفع میں ہوتے ہیں اور لکھنے والوں سے زیادہ پبلشرز دولت جمع کر لیتے ہیں۔ اگر نقصان میں کوئی رہتا ہے تو بیچارہ پڑھنے والا۔ وہ فوری، ناپائیدار مسرت کے لئے اپنے ذہن کو ہمیشہ کے لئے مجروح و معطل بنا لیتا ہے۔,Entertainment
367,اختر الایمان جنھیں سردار جعفری کی انانیت نے پنپنے نہ دیا!,https://urdu.arynews.tv/urdu-poet-and-film-writer-akhter-ul-iman/,ادب میں اختر الایمان کی پہچان ایک شاعر کی طرح ہے، لیکن وہ تنہا شاعر ہیں جنھوں نے فلم میں رہ کر اپنی شاعری کو ذریعۂ معاش نہیں بنایا۔ تقریباً نصف صدی وہ فلم انڈسٹری سے وابستہ رہے، فلموں کے لیے اسکرین پلے اور مکالمے لکھتے رہے لیکن (سوائے فلم ’’غلامی‘‘ کے اوپیرا کے) کوئی گانا انھوں نے فلم کے لیے نہیں لکھا۔ ایسا نہیں کہ فلم کی سطح تک اتر کر شاعری نہیں کرسکتے تھے مگر ان کا شاعری کے لیے جذبۂ احترام تھا کہ انھوں نے اسے میوزک ڈائریکٹروں کی دھنوں کی تان پر قربان نہیں کیا۔ بلکہ اپنے ’’شعری جینیس‘‘ کو صرف سنجیدہ اور فکر انگیز شاعری کے لیے ہی محفوظ رکھا اور فلمی ادیبوں کی بھیڑ میں منفرد رہے۔ آج کے دور میں اپنے فن کے لیے اس قدر پرخلوص ہونا بے مثال ہے۔ اخترالایمان نے نہ صرف یہ کہ فلمی شاعری نہیں کی، بلکہ سیاسی اور نیم سیاسی قصیدے بھی نہیں لکھے۔ اپنی شاعری کو ہر مصلحت سے دور رکھا اور وہی کہا جو شدت سے محسوس کیا اس لیے وہ اپنے پہلے مجموعۂ کلام ’’گرداب‘‘ کی اشاعت (۱۹۴۳ء) کے ساتھ ہی صفِ اوّل کے شاعروں میں شمار کیے جانے لگے تھے اور یہ بلند مرتبہ انھیں اپنے ہم عصروں میں ممتاز کرتا ہے۔ اخترالایمان کی شاعرانہ عظمت نہ کسی ’’تحریک‘‘ کی رہین منت ہے نہ کسی سیاسی یا غیرسیاسی گروہ یا شخصیت کی۔ وہ تنہا اپنے بل پر نمایاں رہے، بھیڑ میں سب سے الگ۔ راقم الحروف کی ملاقات اختر الایمان سے ٹھیک ساٹھ سال پہلے ہوئی۔ ۱۹۴۲ء ماہ جون، میرے آبائی قصبہ نگینہ میں آل انڈیا انصار کانفرنس منعقد ہوئی۔ اس کانفرنس میں ہندوستان کے کونے کونے سے انصاری برادری کے لیڈران آئے تھے۔ میرا مطلب ہے ’’انصاری جدید‘‘ اور اس کانفرنس کی وجہ سے قصبہ کے ایک مشہور حکیم ایوب انصاری اپنی بدنامی سے اس قدر ڈرے ہوئے تھے کہ تین روزہ کانفرنس کے دوران اپنے گھر سے ہی نہ نکلے۔ اس کانفرنس کے سکریٹری مشہور رہنما قیوم انصاری نے ایسی گرم تقریر کی کہ غیر انصاریوں کو جوش آگیا اور نقصِ امن کا اندیشہ ہونے لگا۔ تب صدر محفل کے کہنے پر اخترالایمان نے جو ان ’جغادریوں‘ کے سامنے ’’طفلِ مکتب‘‘ معلوم ہو رہے تھے، وہ دھواں دھار تقریر کی کہ دونوں فریقوں کو شکایت کی گنجائش نہ رہی۔ انھوں نے کہا کہ دراصل یہ انگریزی سامراج کی حکمت عملی کا نتیجہ ہے کہ ملّتِ اسلامیہ کے دو گروپ ایک دوسرے کے حریف بنے ہوئے ہیں۔ اختر الایمان اس انصار کانفرنس کے ہیرو ٹھہرے۔ اور بعد میں ہم نوجوانوں نے جو ’’ساقی‘‘ میں ان کی نظمیں پڑھتے تھے، ان سے کلام سنانے کی فرمائش کی تو اخترالایمان نے اپنی دو نظمیں ’’نقش پا‘‘ اور ’’محلکے‘‘ ترنم سے سنائیں۔ تب تک ان کا مجموعۂ کلام شائع نہیں ہوا تھا۔ چند ماہ بعد پھر وہ نگینہ تشریف لائے اور اس رات ہم نے ان کی زبانی وہ سب نظمیں سنیں جو ’’گرداب‘‘ میں شائع ہوئیں۔ ’’انصار کانفرنس‘‘ کی لیڈری ان کے قدموں میں تھی مگر اختر نے اس سلسلے کو منقطع کردیا۔ ان دنوں وہ ساغر نظامی کے رسالے ’ایشیا‘ کے نائب مدیر تھے۔ نگینہ کے بعد اخترالایمان سے میری ملاقاتیں دہلی میں ہوئیں مگر وہ جلد ہی علی گڑھ ایم۔ اے کرنے چلے گئے۔ وہاں بھی ایک سال رکے اور ان کے کچھ عرصہ کے لیے قدم تھمے۔ پونا میں اور پھر پونا سے بمبئی۔ بمبئی میں اخترالایمان کو خاصی جدوجہد کرنی پڑی۔ انھوں نے فلم کا اسکرین پلے اور مکالمے لکھنا اپنا ذریعہ معاش بنالیا۔ باندرہ میں ان کا دو کمرے کا ایک فلیٹ تھا، گراؤنڈ فلور پر۔ پھر جب ان کی مقبولیت اور آمدنی میں اضافہ ہونے لگا تو انھوں نے اس مکان میں اپنی لائبریری بنالی اور باندرہ میں ہی ایک بڑا فلیٹ خرید لیا۔ بمبئی آنے کے بعد ان کی شادی ہوئی۔ اس نئے فلیٹ میں وہ ایک خوش حال زندگی گزار رہے تھے۔ ان کی لکھی ہوئی فلم ’’قانون‘‘ جس میں کوئی گانا نہیں تھا، ان کے مکالموں کے باعث بہت مقبول ہوئی اور وہ ان کی کامیابی اور خوش حالی کا پیش خیمہ ثابت ہوئی۔ البتہ آخری دنوں میں انھوں نے بیماری اور مالی مجبوریوں کے باعث وہ بڑا فلیٹ بیچ دیا تھا اور باندرہ میں ہی دو کمرے کا فلیٹ خرید لیا تھا۔ میں ان کے عقیدت مندوں میں تھا اور اکثر ان کے گھر ان سے ملنے جاتا تھا اور مجھے اخترالایمان نے ہمیشہ ایک مشفق بزرگ کا پیار دیا۔ جس طرح اخترالایمان نے غزل نہیں لکھی اور فلمی شاعری نہیں کی اسی طرح ان کی وضع داری کا ایک گواہ ان کا لباس بھی تھا۔ وہ ہمیشہ بغیر کالر کا کھدر کا کرتہ اور پاجامہ پہنتے تھے۔ دہلی میں تو سردیوں میں شیروانی پہنتے تھے مگر بمبئی میں بس ان کا یہی ایک لباس تھا۔ کھدر کا سفید کرتہ اور پاجامہ۔ اس لباس میں میں نے انھیں پہلی بار نگینہ میں دیکھا تھا۔ اور اسی لباس میں ان کے انتقال سے کچھ دن پہلے تک دیکھا۔ اختر الایمان کا ایک وصف بہت کاٹ دار تقریر کرنا تھا۔ ان کی سب سے پہلے تقریر تو میں نے انصار کانفرنس کے اسٹیج پر سنی اور دوسری تقریر ۱۹۴۴ء میں دہلی کے دربار ہال میں جہاں ترقی پسندوں اور رجعت پرستوں کے درمیان باقاعدہ مناظرہ ہوا تھا۔ ایک طرف خواجہ محمد شفیع، مولانا سعید احمد اکبر آبادی اور سلطان اور دوسری طرف سید سجاد ظہیر، فیض احمد فیض اور اخترالایمان تھے۔ اختر الایمان کی تقریر مدلل اور برجستہ تھی۔ ایک کامیاب ڈبیٹر کی تقریر اخترالایمان کی تیسری معرکۃ الآراء تقریر میں نے بمبئی میں صابو صدیق انسٹی ٹیوٹ کے ہال میں سنی۔ یہ بھی ایک مناظرہ ہی تھا۔ یہ بات ڈھکی چھپی نہیں ہے کہ سردار جعفری کی انانیت نے اختر الایمان کو پنپنے نہ دیا لیکن جب ۱۹۶۰ء میں جدیدیت کی رو چلی تو اس گروپ نے اختر الایمان کو اپنا بنالیا تو اختر الایمان کو دیر سے ہی سہی، اپنی کاوشوں کا صلہ ملا اور ادبی حلقوں میں وہ سردار جعفری سے کہیں بہتر شاعر تسلیم کیے جانے لگے۔ مگر اپنے وقت کے ان دونوں بڑے شاعروں میں ایک محتاط دوستی تھی۔ محفلی زندگی میں دونوں ایک دوسرے کے دوست تھے۔ ایک دوسرے کے گھر آنا جانا بھی تھا، ملنا جلنا بھی تھا۔ لیکن معاصرانہ چشمک کی ایک لہر دونوں طرف تھی۔ اختر الایمان ذاتی طور پر نہایت شریف، رقیق القلب اور ہمدرد انسان تھے۔ انھوں نے زندگی کا تلخ ذائقہ بچپن سے چکھا تھا، اس لیے ان کے دل میں ضرورت مندوں کی امداد کرنے کا جذبہ تھا۔ میں اختر الایمان کی ایک بات کبھی نہیں بھولتا۔ مجھے اپنے کالج میں فیس جمع کرنی تھی اور پیسے کا کہیں سے انتظام نہیں ہوسکا تھا۔ میں اختر الایمان کے پاس باندرہ گیا، ان کے پاس بھی گھر میں روپے نہیں تھے مگر بینک میں تھے۔ وہ میری خاطر شدید بارش میں اپنے گھر باندرہ سے میرے ساتھ نکلے اور فلورا فاؤنٹین آئے۔ اپنے بینک سے روپیہ نکالا اور میری ضرورت پوری کی۔ اخترالایمان کی پوری زندگی ثابت قدمی، خود اعتمادی، قناعت اور انسان دوستی سے عبارت ہے۔ ان کی نظمیں ان کے دل کی گہرائیوں سے نکلی ہیں۔ ان کا رنگِ سخن اور ان کا لب ولہجہ کسی قدیم شاعر کی صدائے بازگشت نہ تھا اور نہ ان کے بعد کوئی ان کے رنگ و آہنگ میں لب کشائی کرسکا۔ ان سے ملاقات کا شوق ہو تو ان کی نظم ’’ایک لڑکا‘‘ پڑھ لیجیے جس کے متعلق سجاد ظہیر نے پاکستان سے واپس آنے پر کہا تھا کہ اردو کا گزشتہ دس سال کا ادب ناکارہ ہے سوائے ایک نظم ’’ایک لڑکا‘‘ کے۔ (ہندوستان کے مشہور شاعر اور ادیب رفعت سروش کے ایک مضمون سے چند پارے),Entertainment
368,مسلمانوں اور رومیوں‌ کے مابین چپقلش اور جنگوں پر مبنی فلمیں,https://urdu.arynews.tv/pakistani-films-muslim-and-roman-wars/,"تاریخِ عالم میں بالخصوص عظیم الشّان سلطنتوں کے حالات اور جنگوں کے واقعات عام دل چسپی کا موضوع رہے ہیں اور یہی وجہ ہے کہ دورِ‌ جدید میں دنیا کی ہر بڑی فلمی صنعت نے اس پر فلمیں بنائی ہیں۔ ہوسِ اقتدار اور دیگر سیاسی وجوہ کے علاوہ مذہبی بنیادوں پر دنیا کی مختلف اقوام میں چپقلش اور جنگوں کو بھی فلم سازوں نے موضوع بنایا۔ انہی میں رومیوں اور عربوں کے درمیان لڑائیاں اور بڑی جنگیں بھی شامل ہیں۔ زمانۂ قدیم کی عظیم سلطنتِ روما میں مسیحیت کو سرکاری یا شاہی مذہب کے طور پر اپنانے کے بعد عرب مسلمانوں سے جنگیں تاریخ کا حصّہ ہیں۔ مؤرخین کے مطابق سلطنتِ روما کو اس کے شہنشاہوں اور اشرافیہ کی اخلاقی برائیوں اور سیاسی کم زوریوں کے علاوہ مختلف قبائل کی آپس کی لڑائیوں نے بھی انتشار اور ابتری کا شکار کر رکھا تھا اور پھر جنگوں میں عرب مسلمانوں‌ سے شکست کے بعد کئی علاقے بھی ان کے ہاتھ سے نکل گئے۔ سلطنتِ روما جو مغربی رومی اور مشرقی بازنطینی سلطنت میں‌ تقسیم ہوچکی تھی، وہاں یہ جنگیں ساتویں صدی میں خلافتِ راشدہ اور اموی دور میں شروع ہوگئی تھیں۔ یورپی علاقوں‌ میں مسلمانوں کے ساتھ گیارھویں اور بارھویں صدی عیسوی میں جو جنگیں لڑی گئیں، وہ دنیا کی تاریخ کا اہم حصّہ ہیں۔ مغربی رومی سلطنت جرمنوں کے ہاتھوں برباد ہوئی جب کہ بازنطینی سلطنت کو فتحِ قسطنطنیہ کے ساتھ عثمانیوں‌ نے مٹا کر رکھ دیا۔ اس حوالے سے پاکستانی فلم انڈسٹری نے پچاس اور ساٹھ کی دہائیوں میں متعدد فلمیں بنائیں۔ مسلم رومن کشمکش اور جنگیں اس وقت ایک مرغوب موضوع تھا۔ یہ فلمیں عام طور پر افسانوی کرداروں پر مشتمل ہوتی تھیں اور جنگ و جدل اور رقص و سرود پر مشتمل کاسٹیوم فلمیں ہوتی تھیں جو عام مسلمانوں‌ کے مذہبی جذبات اور احساسات کی عکاسی کرتی تھیں۔ یہاں‌ ہم ایسی ہی چند فلموں‌ کا ذکر کررہے ہیں‌ جن کی کہانی مسلمانوں‌ اور رومیوں کے درمیان جنگ و جدل پر مبنی تھی یا ان میں سلطنتِ روم کے عیسائی کردار نظر آتے ہیں۔ گلفامیہ 1961ء کی وہ فلم ہے جس کے ہدایت کار ایس سلیمان تھے۔ گلفام ایک سپر ہٹ نغماتی فلم تھی اور اسے ایک بڑی فلم کہا جاتا ہے جس میں اداکار درپن نے ٹائٹل رول کیا تھا۔ مسرت نذیر اس فلم کی ہیروئن تھیں۔ اداکار نذر نے فلم گلفام میں ڈبل رول کیا تھا جس میں ایک رومن شہنشاہ کا رول بھی تھا۔ فلم گلفام کے دو گیت بہت مقبول ہوئے تھے جن میں سے ایک منیر حسین کا گیت ""اٹھا لے آپ ہی خنجر اٹھا لے” اور دوسرا سلیم رضا کا گیت ""یہ ناز، یہ انداز، یہ جادو، یہ ادائیں، سب مل کے تیری مست جوانی کو سجائیں” تھا۔ بغاوتیہ وہ فلم تھی جس میں سدھیر اور بیگم شمی نے کام کیا تھا۔ اس میں مسلمانوں اور رومیوں کے دور کے سیاسی و سماجی حالات اور ان دونوں اقوام کے درمیان جنگ کی منظر کشی کی گئی تھی۔ بغاوت 1963ء کی ایک مشہور فلم ثابت ہوئی تھی۔ اس فلم میں ولن اور رومن جرنیل کے بہروپ میں اداکار اکمل نے کام کیا تھا۔ وہ بعد میں پنجابی فلموں کے سپر اسٹار بنے تھے۔ مجاہد1965ء کی مشہور پاکستانی فلم مجاہد بھی رومیوں اور مسلمانوں کے درمیان کشمکش اور مذہبی اعتبار سے دشمنی پر مبنی فلم تھی۔ اس فلم کے ہیرو سدھیر تھے جب کہ ولن کا کردار محمد علی نے نبھایا تھا۔ ملکی تاریخ کے اعتبار سے خاص بات یہ ہے کہ فلم 1965ء کی پاک بھارت جنگ کے دوران ریلیز ہوئی تھی۔ اس فلم میں ایک ترانہ بھی شامل تھا جو اس وقت کا مقبول ترین جنگی ترانہ ثابت ہوا جس کے بول تھے: ""ساتھیو، مجاہدو، جاگ اٹھا ہے سارا وطن۔” عادلیہ بطور فلم ساز لیجنڈری اداکار محمد علی کی پہلی فلم تھی جو 1966ء میں انھوں نے بنائی۔ اس فلم میں وہ ایک رومی سپاہی بنے ہیں جو اسلام قبول کرلیتا ہے۔ فلم میں‌ دکھایا گیا ہے کہ یہ رومی سپاہی مذہب کی طرف مائل ہورہا ہے۔ پھر وہ ایک گیت سن کر خدا کی وحدانیت اور اسلام کی حقانیّت کو تسلیم کرلیتا ہے جس کے بول تھے: ""راہی بھٹکنے والے، پڑھ لا الہ کے اجالے” یہ گیت مہدی حسن کی آواز میں‌ ریکارڈ کیا گیا تھا۔ مذکورہ فلموں کے علاوہ روم کی عیسائی سلطنتوں اور مسلمانوں کے درمیان چپقلش کی عکاس اور جنگ و جدل کے مناظر سے بھرپور دیگر فلموں میں الہلال، سجدہ، کافر، شبستان وغیرہ قابلِ ذکر ہیں۔",Entertainment
369,غیاث احمد گدی اور جامِ سفال!,https://urdu.arynews.tv/urdu-afsana-nigar-ghyyas-ahmed/,آزادی کے بعد بھارت میں جو افسانہ نگار سامنے آئے ان میں غیاث احمد گدی بھی نمایاں مقام رکھتے ہیں۔ انھوں نے سیدھے سادے اور علامتی و استعاراتی انداز میں بھی افسانے لکھے ہیں۔ ان کی کہانیوں کی ایک اہم خوبی یہ ہے کہ استعاراتی و علامتی انداز بیان کے باوجود ان میں کہانی پن موجود ہے۔ غیاث احمد گدی نے اپنی افسانہ نویسی کی ابتدا خاص قسم کے معاشرتی افسانوں سے کی جن میں معاشرہ کے مختلف پہلوؤں کو مختلف زاویوں سے پیش کیا۔ اردو کے افسانہ نگار اور ہندوستانی زبانوں کے فکشن کو اردو کے قالب میں‌ ڈھالنے کے لیے پہچان رکھنے والے سلام بن رزاق نے غیاث احمد گدی سے اپنی ایک ملاقات پر تاثراتی تحریر رقم کی تھی جس سے ایک پارہ قارئین کی دل چسپی کے لیے پیش کیا جارہا ہے۔ ان دونوں شخصیات کا تعلق بھارت سے تھا۔ سلام بن رزاق لکھتے ہیں: ان(غیاث احمد گدی) سے چوتھی اور آخری بار میں 1978ء میں الہ آباد میں کل ہند افسانہ سیمینار میں ملا۔ اس سیمینار میں بمبئی سے انور قمر بھی میرے ساتھ تھے۔ یہ سمینار غالباً اردو افسانے پر پہلا بڑا سمینار تھا۔ جس میں ڈاکٹر قمر رئیس، جناب شمس الرحمن فاروقی، جوگیندر پال، رام لال، قاضی عبدالستار، کلام حیدری کے علاوہ کئی ہم عصر اور نوجوان افسانہ نگار اور نقاد بھی شریک تھے۔ دو دنوں تک خوب محفلیں رہیں لوگ ایک دوسرے سے جی کھول کر ملے۔ غیاث احمد گدی کو اور قریب سے دیکھنے کا موقع ملا کیوں کہ وہ زیادہ وقت ہمارے ساتھ ہی گزارتے تھے۔ سمینار کے آخری دن منتظمین کی جانب سے ایک ہوٹل میں ڈنر تھا، دو روز کے لگاتار ادبی مباحث اور نکتہ آفرینوں نے سب کو بری طرح تھکا دیا تھا۔ تقریباً سب کا جی چاہتا تھا کہ ڈنر سے پہلے کہیں سے دو گھونٹ مئے اندوہ رُبا کا انتظام ہوجائے تو ذہن و دل کو تراوٹ ملے۔ مگر سب ایک دوسرے کے لحاظ میں خاموش تھے۔ تبھی کسی نے آکر چپکے سے بتایا کہ قریب ہی کہیں ایک دیسی مے خانہ دریافت ہوا ہے جہاں انگلش نہیں دیسی مل جاتی ہے۔ میں انور قمر، شوکت حیات حمید سہروردی اور دو ایک مقامی نوجوان بزرگوں کی نظر بچا کر ڈائننگ ہال سے باہر نکل گئے، جب گدی صاحب کو اس کا علم ہوا تو وہ ڈاکٹر سید محمد عقیل اور کلام حیدری کی نظر بچا کر ہمارے پیچھے پیچھے آگئے۔ سید محمد اشرف بھی ازراہِ سعادت مندی ساتھ تھے۔ جب ہم لوگ اڈے پر پہنچے تو پتہ چلا کہ وہاں شیشہ و ساغر کا دستور نہیں، جامِ سفالین کا چلن ہے۔ آرڈر دیا گیا۔ فوراً مٹی کے کلہڑوں میں مے خانہ ساز آگئی۔ ہم میں سے کوئی بھی عادی بادہ نوش نہیں تھا البتہ کبھی کبھی روزِ ابر و شبِ ماہتاب میں چکھنے کے سب گناہ گار تھے۔ مٹی کے کلہڑوں میں پینے کا ہمارا پہلا اتفاق تھا اور دورانِ گردشِ جام، غالب کا یہ شعر سب کو مزید ترغیب دلا رہا تھا۔ اور لے آئیں گے بازار سے گر ٹوٹ گیاجامِ جم سے یہ مرا جام سفال اچھا ہے گدی صاحب بہت موڈ میں تھے اور خوب چہک رہے تھے۔ اس محفل کو یاد کرتا ہوں تو گدی صاحب کا دمکتا ہوا چہرہ آنکھوں کے سامنے گھوم جاتا ہے۔ اس کے بعد گدی صاحب سے ملاقات نہ ہوسکی۔,Entertainment
370,سحرؔ کی کراچی آمد اور سی آئی ڈی کا آدمی,https://urdu.arynews.tv/urdu-poet-bedi-in-karachi/,"”یادوں کا جشن“ اردو کے ممتاز شاعر کنور مہندر سنگھ بیدی کی آپ بیتی ہے جس میں اُن کے دور کے معروضی حالات کے ساتھ کئی دل پذیر واقعات اور پُراثر باتیں ہمیں‌‌ پڑھنے کو ملتی ہیں۔ یہ کتاب 1983 میں منظرِ عام پرآئی تھی۔ کنور مہندر سنگھ بیدی کا تخلّص سحر تھا اور ہندوستان ہی نہیں پاکستان بھر میں انھیں بطور شاعر پہچانا جاتا تھا۔ یہ بھی پڑھیے:‌کنور صاحب کی بذلہ سنجی کنور مہندر سنگھ بیدی 1909ء میں منٹگمری (موجودہ ساہیوال) میں پیدا ہوئے تھے۔ تقسیم کے بعد وہ بھارت کے شہری ہوگئے اور وہیں دہلی میں وفات پائی۔ قیامِ پاکستان کے بعد وہ پہلی مرتبہ 1956ء میں کراچی آئے جس کا ذکر انھو‌ں نے اپنی آپ بیتی میں کیا ہے۔ مہندر سنگھ بیدی سحر لکھتے ہیں: ""جب میں کراچی پہنچا تو بہت سے دوست مجھے جانتے تھے اور بہت سے جو مجھے نہیں بھی جانتے تھے، ہوائی اڈے پر موجود تھے۔ کراچی میں پورے سال میں آٹھ، دس انچ بارش ہوتی ہے، اُس روز ایک ہی دن میں چھ انچ بارش ہو چکی تھی اور کراچی کے لحاظ سے شدید سردی کا موسم تھا، مگر اس کے باوجود میرے دوست احباب نے پُرتپاک استقبال کیا۔ میرے ساتھ چند اور دوست بھی دہلی سے گئے تھے، ان کے قیام کا انتطام بھی وہاں کے بہترین ہوٹلوں میں کیا گیا تھا مگر مجھے میرے پرانے دوست سلطان جاپان والا اپنے پاس لے گئے اور اپنے ہوٹل نازلی میں ٹھہرایا، میں پانچ، چھ دن وہاں ٹھہرا۔ اس قیام میں دوستوں نے اس قدر اور مہمان نوازی کا ثبوت دیا کہ بیان نہیں کیا جا سکتا۔ دعوتوں کا یہ عالم تھا کہ صبح ناشتے سے شروع ہوتی تھیں۔ ناشتے کے بعد دو، دو تین، تین جگہ کافی، پھر لنچ اس کے بعد کئی کئی جگہ چائے اور پھر کلام و طعام کی محفلیں سجتی تھیں، جن لوگوں کے ہاں شام کی چائے پینی ہوتی ناشتے کے وقت سے ہمارے ساتھ ہو لیتے تھے، جہاں بھی میں جاتا دس، بارہ موٹر گاڑیاں میرے ساتھ رہتی تھیں۔ اچھا خاصا جلوس سا دکھائی دیتا تھا۔ اس قیام کے دوران مجھے دہلی کے سب ہی پرانے دوست ملے، جس شام مجھے کراچی سے رخصت ہو کر واپس دہلی آنا تھا، اُس روز صبح سویرے ہی ایک صاحب نے مجھے اپنے گھر لے جانے کی درخواست کی، یہ صاحب پہلے ہی دن میرے ساتھ تھے بلکہ مجھے سلا کر جاتے تھے اور میرے بیدار ہو نے سے پہلے ہی آجاتے تھے اور مجھ سے ملنے والوں کی چائے پانی سے تواضع کرتے۔ ان کی خدمت گزاری سے بہت متاثر ہو کر جی چاہتا تھا کہ میں بھی ان کے لیے کچھ کروں جس روز مجھے وہاں سے دہلی واپس آنا تھا، وہ حسبِ دستور اس روز بھی صبح سویرے میرے کمرے میں آگئے اور اس سے پیشتر کہ میں ان سے کچھ کہوں وہ خود ہی مجھ سے مخاطب ہوئے اور کہنے لگے کہ میں آپ کے سامنے یہ انکشاف کر رہا ہوں کہ میں سی۔آئی۔ ڈی کا آدمی ہوں اور میری ڈیوٹی لگائی گئی تھی کہ میں آپ کے ساتھ رہوں۔ اور دیکھوں کہ کون کون آپ سے ملنے کے لیے آتا ہے اور آپ سے کیا بات چیت ہوتی ہے۔ میں آپ سے اس قدر مانوس ہو چکا ہوں کہ آپ کو یہ سب بے تکلفی سے بتا رہا ہوں۔ اب میری ایک خواہش ہے اور یہ کہ آپ میرے گھر چلیے میری بیوی اور گھر کے دیگر لوگ آپ سے ملنا چاہتے ہیں۔ اس نے اس محبت سے یہ بات کہی کہ میں انکار نہ کر سکا۔ وہ میرا کراچی میں آخری دن تھا اور مجھے کئی جگہ الوداع کہنے کے لیے جانا تھا مگر میں نے اس سے اس کے گھر چلنے کا وعدہ کرلیا۔ چنانچہ تیار ہو کر میں اس کے ساتھ ہو لیا اور بھی کئی دوست میرے ہمراہ تھے۔ جب اس کا گھر نزدیک آیا تو ہم سب رک گئے اور وہ باقی حضرات سے معذرت کر کے صرف مجھے ساتھ لے کر اپنے گھر لے آیا۔ اس کا گھر گلی میں واقع تھا۔ میں دروازے پر رک گیا۔ لیکن اس نے کہا کوئی مجھ سے پردہ نہیں کرے گا، میں اندر آجاؤں چنانچہ میں گھر کے اندر داخل ہوا۔ گھر میں اس وقت صرف اس کی بیوی تھی۔ اس نے ایک صاف تھالی میں کچھ پھل وغیرہ پیش کیے۔ میں نے شکریہ ادا کیا۔ کچھ دیر رکنے کے بعد میں نے اجازت چاہی تو وہ کہنے لگا میرے ہاں بچہ ہونے والا ہے۔ دعا کیجیے کہ وہ آپ کی طرح صالح اور نیک ہو۔ مجھے یہ سن کر اپنے گناہوں کا احساس ہوا اور میں نے اُس سے کہا کہ میں ایک گناہ گار آدمی ہوں، مگر وہ بضد رہا۔ آخرکار میں نے اُس ہونے والے بچے کی درازیٔ عمر اور خوش حالی کی دعا مانگی۔ اُس کی بیوی کے سر پر ہاتھ رکھا اور اُن سے رخصت لی۔ میرے دل پر اس واقعے کا بہت دیر تک اثر رہا۔ اب جب بھی یاد آتا ہے تو اس شخض کی فراخ دلی، اعتماد، صاف گوئی اور غیر متعصب جذبے کی داد دیتا ہوں۔ مجھے قلق اس بات کا کہ اُس سے اس کا ایڈریس نہ لے سکا ورنہ واپس آکر اسے شکریہ کا خط لکھتا۔‘‘",Entertainment
371,اگر، مگر اور لیکن…(منٹو کا ‘خط’),https://urdu.arynews.tv/manto-and-m-tufail/,"برادرم! السلام علیکم مجھے یہاں آئے ہوئے ساڑھے تین مہینے گزر چکے ہیں، لیکن میں تمہیں خیریت کا خط تک نہ لکھ سکا۔ اس کی وجہ یہ ہے کہ یہ ماحول میرے لئے نیا تھا۔ بہرحال اس ماحول سے یقیناً بہتر ہے جس میں، مَیں نے 42 برس تک جھک ماری تھی۔ وہاں جب تک رہا، سولی پر لٹکتا رہا۔ جب سے یہاں آیا ہوں، نہ صفیہ نے مجھ سے کوئی فرمائش کی ہے اور نہ ہی نگہت، نزہت اور نصرت میں سے کسی نے، ورنہ اکثر یہ ہوتا تھا:ابا فلاں چیز لا دو ، فلاں چیز لا دو۔ تمہیں تو علم ہے کہ مجھے اپنی بچیوں سے بے انتہا محبت تھی۔ یہی وجہ ہے کہ جب ان کی فرمائش اپنی تنگدستی کی بنا پر پوری نہ کر پاتا تھا تو خون کے آنسو رویا کرتا تھا۔ حتی کہ بعض منحوس سال ایسے بھی آئے تھے کہ بچی کی سالگرہ تھی اور جیب میں پھوٹی کوڑی نہیں۔ ایسے ماحول میں، مَیں کب تک رہ سکتا تھا؟ قدرت تو مجھے ایسے انسان کش ماحول میں اور رکھنا چاہتی تھی۔ لیکن میں نے خود ایسے وسائل اختیار کر لئے تھے کہ آپ کے جہنم زار سے نکلنے میں کامیاب ہو گیا۔ میں جب تک وہاں رہا، آپ لوگوں ہی کے غموں میں گھلتا رہا۔ نہ صرف گھلتا رہا بلکہ آہستہ آہستہ معدوم ہی ہو رہا تھا۔ میں بھی تمہارے دکھوں اور غموں کو اس لئے رقم کر آیا ہوں تاکہ آنے والی نسلیں تم سب کو مظلوم کی حیثیت سے یاد رکھ سکیں۔ میں یہاں ہر وقت یہی دعا کیا کرتا ہوں کہ یہ زندگی میرے تمام ہمعصر افسانہ نگاروں کو جلد نصیب ہو۔ اس لیے کہ وہاں پر رہ کر میں نے جیسی ان کی زندگی بسر ہوتے دیکھی تھی، وہ تو مجھ سے بھی بدتر تھی۔ جب مجھی کو وہاں سے آنا پڑا تو نہ جانے وہ کیوں ٹکے ہوئے ہیں؟ آپ کے تمام لکھنے والوں سے تعلقات ہیں، جو لاہور میں موجود ہیں۔ ان سے زبانی کہہ دیں، جو لاہور سے باہر ہیں، انہیں بذریعہ خط مطلع کر دیں کہ وہ سب کے سب بیوی بچوں سمیت میرے پاس آ جائیں۔ میں نے یہاں تمام ابتدائی معاملات طے کر لئے ہیں۔ اس لئے کسی کو کوئی تکلیف نہ ہوگی۔ زمانے نے نہ میری قدر کی اور نہ دوسرے اہلِ قلم کی۔ تمہیں علم ہے؟ اگر ہم لوگ تمہارے ہاں نہ ہوتے تو سوائے علم، ادب اور آرٹ کے، سب کچھ ہوتا۔ یہاں جو بھی پہنچ گیا ہے، مزے میں ہے۔ اکثر قلم کاروں سے ملاقات رہتی ہے۔ سب میری ہی طرح پھولے بیٹھے ہیں۔ بعض نے تو تمہارے نمائش آباد کی شان میں ایسی ایسی ہجویات سپردِ قلم کی ہیں کہ جب تک کلیجہ کو دونوں ہاتھوں سے نہ تھام لیا جائے سنی ہی نہیں جا سکتیں۔ اگر وہ چھپ گئیں تو تمہارے ہاں کے بعض سر پھرے سرِ بازار پٹیں گے۔ بہرحال ہجویات کا وہ مجموعہ جب بھی شائع ہوا ، تمہیں اس کا ایک نسخہ ضرور بھیجوں گا۔ نقوش میں اس کا تبصرہ کر دینا۔ تمہارے ہاں کے ادیب اور تمہارے پڑوسی ملک کے ادیب اپنے اپنے نا خداؤں سے جو بڑی خوشگوار قسم کی امیدیں وابستہ کیے بیٹھے ہیں، وہ سراسر حماقت ہے۔ ان خوشگوار قسم کی امیدوں کے پیٹ میں تو صرف بہن خوش فہمی لمبی تانے سو رہی ہے۔ تمہارے ہاں کی سیاست تو بڑی دھڑن تختہ قسم کی ہے۔ آج کوئی وزیر ہے تو کل جیل میں ہے۔ اگر کوئی چند دن پہلے جیل میں تھا اور ساتھ ہی غدارِ وطن بھی، تو آناً فاناً وزیر ہو جاتا ہے۔ یہاں پر میرے احباب جب تمہارے ہاں کی سیاست کے بارے میں گفتگو کرتے ہیں تو یقین جاننا میں مارے شرم کے پانی پانی ہو جاتا ہوں۔ تمہیں علم ہے کہ مجھ پر آپ کے ہاں پانچ مقدمے صرف فحاشی کے جرم میں چلے تھے۔ حالانکہ میں نے کوئی فحش تحریر نہیں لکھی تھی۔ اس ضمن میں مجھ پر کیا کیا ستم نہیں ڈھائے گئے تھے۔ کبھی وارنٹ نکلے، کبھی گرفتار ہوا، کبھی دوستوں سے ادھار مانگ کر جرمانہ ادا کیا۔ اس کے باوجود میں نے ""انصاف زندہ باد” کا نعرہ لگایا تھا۔ اگر میں کچھ دن اور وہاں رہ جاتا تو بہت ممکن تھا، مجھ پر قتل، ڈاکہ زنی، اور زنا بالجبر کے جھوٹے مقدمے بنا دیے جاتے۔ جہاں ناکردہ گناہوں کی سزا ملتی ہو، وہاں کون مسخرہ رہے۔ اگر حکومت کے عتاب سے بچ جائیں تو نقاد پیچھا نہیں چھوڑتے۔ تم تو جانتے ہی ہو کہ میں ساری عمر نقادوں سے دور بھاگا ہوں۔ یہ بھی صحیح ہے کہ بعض نقاد بھی مجھ سے دور بھاگتے ہیں۔ اصل میں یہ لوگ وہ ہیں جو بگڑے ہوئے افسانہ نویس اور بگڑے ہوئے شاعر ہوتے ہیں یہ لوگ جب تخلیق کی قوت سے محروم ہوتے ہیں، تو تنقید میں علامہ بن جاتے ہیں۔ مجھے ان سب سے خدا واسطے کا بیر رہا ہے۔ اس لئے کہ جب یہ قلم ہاتھ میں لے کر بیٹھتے ہیں تو اچھی بھلی چیز میں سو سو عیب نکالتے ہیں۔ لیکن ان حضرات کو اپنی تحریر کے عیوب کا کچھ پتہ نہیں ہوتا۔ خدا کے لئے مجھے ان بے تحاشا لکھے پڑھوں سے بچانا۔ ایسا نہ ہو کہ میرے موجود نہ ہونے کی وجہ سے وہ اپنے اپنے قلم کو تیز کر لیں اور میرے فن کی دوشیزگی کا جھٹکا کر دیں۔آج ادب جبھی ترقی کرے گا کہ جو نقاد کہے۔ اس کا الٹا کیا جائے، نقادوں کا منشا بھی یہی ہوتا ہے، لیکن اسے میرے سوا سمجھا کوئی نہیں ہے۔ کاش مجھے یہاں کوئی نقاد مل جائے تاکہ میں اس سے تنقیدی بحث کر سکوں۔ تنقیدی بحث کرتے ہوئے اگر کسی نے ان تینوں لفظوں کا صحیح استعمال کر لیا تو سمجھ لیجئے بازی لے گیا۔ وہ تین الفاظ یہ ہیں: اگر، مگر اور لیکن۔ جب تک نقاد تخلیق کی قوتوں سے مالا مال نہ ہوں گے۔ ان کی تحریروں میں نہ توازن پیدا ہوگا اور نہ واقعیت کے ساتھ خلوص۔ جب فن کار کے دل کے ساتھ نقاد کا بھی دل دھڑکے گا تو پھر جو کچھ لکھا جائے گا، اس پر ایمان لانا ہی پڑے گا۔ یہاں شرابِ طہور عام ہے، پانی نہ پیجئے۔ شرابِ طہور نوش کر لیجئے۔ تمہارے ہاں تو بڑی تھرڈ کلاس قسم کی شراب ملتی تھی اور اس جگر پاش شراب کے لئے بھی مجھے کیا کیا جتن نہیں کرنے پڑتے تھے۔ بعض اوقات اس نامراد کے لئے ذلیل تک ہوا، دوستوں میں میری عزت نہ رہی۔ جدھر جاتا تھا، احباب منہ موڑ لیتے تھے۔ راستہ تک چھوڑ کر انجان بن جاتے تھے۔ اگر کسی سے مڈبھیڑ ہو جاتی تو وہ میرے منہ پر جھوٹی قسمیں کھا کھا کر کہتا تھا کہ میری جیب میں دھیلا تک نہیں ہے۔ حالانکہ میں جانتا تھا کہ اس کی جیب میں دھیلا چھوڑ اتنے روپے ہیں کہ وہ مجھے اس خانہ خراب کی کئی بوتلیں خرید کر دے سکتا ہے۔ میں نے شراب کو خانہ خراب اس لئے کہا ہے کہ اس کی بنا پر کئی بار خانہ میں خرابی پید اہوئی تھی۔ ایک بڑی خطرناک مگر راز کی بات کہتا ہوں، اس کا ذکر کسی سے نہ کرنا، ورنہ پٹو گے، یہاں جتنی لڑکیاں ہیں وہ سب ہزاروں برس پرانی ہیں۔ لیکن ان کمبختوں کا جسم اور بانکپن تقدس توڑ ہے۔ اس مسئلہ پر تم سے بات کرنا قطعی حماقت ہے۔ اس لئے کہ تم اس مسئلے میں نرے چغد واقع ہوئے ہو۔ تمہاری چغدیت کا احترام کرنے کے باوجود میں یہ کہوں گا کہ ان سب میں ایسی پروقار کشش اور سپردگی سی پائی جاتی ہے کہ تمہارے ہاں کی لڑکیاں ان کے سامنے بالکل بکواس ہیں۔یہاں ایسے ایسے جمال آور لڑکے بھی ہیں کہ تمہارے ہاں کا کوئی شاعر اور ادیب دیکھ لے تو اس کمبخت کے بے ہوش ہونے کے قطعی امکانات موجود ہیں۔ بہت ممکن ہے کہ جانبر ہی نہ ہوسکے۔ میں ساری عمر ادبی تخلیقات کے سلسلے میں اپنے ہم عصروں سے شرمندہ نہیں ہوا تھا۔ اس لئے بھی کہ میرے مقابلہ ہی کا کون تھا؟ لیکن یہاں آیا تو غالب نے بڑا پریشان کیا، بڑا پھبتی باز ہے۔ کہنے لگا: تُو تو میرا چور ہے۔ میرے شعروں سے تو نے اپنے افسانوں کے عنوان چنے۔ کتابوں کے نام تک جب نہ سوجھے تو میرے شعروں کو دھر رگڑا اور محسن کشی ایسی کی کہ میرے بارے میں جو فلمی کہانی لکھی، اس میں بجائے میری شکر گزاری کے اظہار کے میری کسی خوبی کا ذکر تک نہیں کیا۔ بلکہ الٹی میری کمزوریاں گنوا کے رکھ دیں کہ میں بڑا وہ تھا، عورت باز تھا، جوا کھیلتا تھا، اور اس کی پاداش میں جیل تک ہو گئی تھی۔ وغیرہ وغیرہ تمہیں علم ہے کہ میں تمام لکھنے والوں میں صرف غالب ہی کو تو مانتا تھا۔ جب اس نے بھی مجھ سے ایسی ایسی باتیں کیں تو میں نے دل میں کہا: لعنت ہو سعادت حسن منٹو تمہاری حقیقت نگاری پر۔ لیکن غالب ہے بڑا زندہ دل قسم کا انسان، میری اتنی زیادتی کے باوجود گاڑھی چھنتی ہے۔ ہم اکثر ایک ساتھ پیتے ہیں، اور پیتے ہی میں جب ہم حقیقت آشنا ہو جاتے ہیں اور ہماری انا بیدار ہوتی ہے تو غالب کہتا ہے: میں تم سے بڑا افسانہ نگار ہو سکتا تھا۔ لیکن میں نے اسے فضول چیز سمجھ کر ہاتھ ہی نہیں لگایا تھا۔ اور میں اس سے کہتا ہوں: شعر کہنا کون سا کمال ہے مرزا صاحب، میری تو نثر کی ہر ہر سطر میں ایک شعر کیا پوری غزل کی غزل پنہاں ہوتی ہے۔ بات دونوں کی غلط ہے، اس کا علم اسے بھی ہے اور مجھے بھی۔ لیکن ہم اپنی اپنی انا کا کیا کریں۔ چچا سام کا دبدبہ تو تمہارے ہاں دن دونی رات چوگنی ترقی کر رہا ہے، مبارک ہو! بڑوں کی عزت ضرور کرنی چاہئے۔ لیکن سعادت مندی کے معنی یہ بالکل نہیں ہیں کہ تم اپنی ننھی سی جان بھی خطرے میں ڈال دو۔ میں نے یہ خبر بد بھی سنی ہے کہ اب تو تمہارے ہاں کا سارا کا سارا کام وہی کرتے ہیں۔ اور تم سب الوؤں کی طرح ہاتھ پر ہاتھ رکھے اندھیرے کے منتظر ہو۔ اتنی تن آسانی اچھی نہیں، ورنہ پچھتاؤ گے۔ حتی کہ تم لوگوں نے اپنی خودداری تک کو قفل لگا کے الماریوں میں رکھ دیا ہے۔ مصیبت یہ ہے کہ میں یہاں سے چچا سام کے نام کوئی خط نہیں لکھ سکتا۔ ورنہ میں اس سے اپنی حدود میں رہنے کی درخواست ضرور کرتا۔ دعا کرو کہ وہ خود ہی میرے پاس جلد سے جلد آجائیں تاکہ تمہاری جان چھوٹے، میں تو ان سے نمٹ ہی لوں گا۔ فراڈ کو فراڈ ہی پچھاڑ سکتا ہے۔ میں نے یہ بھی سنا ہے کہ جب سے یہاں آیا ہوں، تمہارے ہاں میرا بڑا سوگ منایا گیا۔ خدا کی قسم، یہ سنتے ہی میرا دل کباب ہو گیا۔ اس لئے کہ جب تک میں وہاں رہا، سب نے مل جل کر مجھے اپنے ہاں سے دور کرنا چاہا۔ جب یہاں کچھ دوسروں کی اور کچھ اپنی مرضی سے آ گیا ہوں۔ تو ریڈیو پر اس ناچیز کی گمشدگی کے اعلانات کیوں کیے جاتے ہیں۔ یہ وہی ریڈیو والے ہیں جو مجھے اپنے ہاں ناک تک صاف نہیں کرنے دیتے تھے۔ رسالے اور اخبارات بھی میرے روپوش ہونے پر خصوصی ماتم کیوں کر رہے ہیں؟ ان کا بھی میرے ساتھ یوسف کے بھائیوں جیسا سلوک تھا۔ ان حالات میں تمہیں اپنے اس منافقانہ رویہ پر شرم آنی چاہئے۔ یہاں میرے کچھ قدر دان پیدا ہو گئے ہیں۔ اور پچھلے دنوں انہوں نے میرے ذمہ یہ کام کیا تھا کہ میں یہاں کے بارے میں اپنی سہ ماہی رپورٹ پیش کروں۔ یہ فریضہ میرے سپرد اس لئے ہوا تھا کہ ان کے خیال کے مطابق مجھ جیسا حقیقت نگار یہاں کوئی نہیں ہے۔ میں نے اپنی عادت کے مطابق سب کچھ لکھ دیا ہے۔ اس میں اپنے ایک دوست کی خوب ڈٹ کر مخالفت بھی کی ہے۔ اور اس کا جو معاشقہ اندر ہی اندر چل رہا تھا، اس کا بھی کچا چٹھا لکھ دیا ہے۔ حتی کہ میں نے رپورٹ میں یہ بھی لکھ دیا ہے کہ یہاں جو داڑھی نہ منڈوانے کا دستور ہے وہ بعض نستعلیق قسم کی طبیعتوں پر گراں گزرتا ہے۔ اس لئے اس کی اجازت ہونی چاہئے کہ جس کا دل چاہے داڑھی رکھے جس کا دل نہ چاہے نہ رکھے۔ اتنے بڑے حاکم کے سامنے اتنا کہہ دینا اور کسی قسم کی جھجک محسوس نہ کرنا، خالہ جی کا گھر نہ تھا، تمہارے ہاں ایسی کوئی کھری بات کہہ دیتا تو میری زبان گدی سے نکلوا دی جاتی۔ اطلاعاً عرض ہے۔ یہاں میری کتاب ""گنجے فرشتے” کافی پسند کی گئی ہے۔ ہو سکے تو میری بیوی بچّوں کا خیال رکھنا۔ خاکسارسعادت حسن منٹو20/اپریل 1955ء (منٹو کی وفات کے تین ماہ بعد اردو کے مشہور جریدے نقوش کے منٹو نمبر میں محمد طفیل نے منٹو کا فرضی خط بنام مدیر نقوش شایع کیا تھا)",Entertainment
372,مثل فوکو اور اس کے نظریات,https://urdu.arynews.tv/michel-foucault-urud-article/,فوکو کا یہ قول مشہور ہے کہ ’’میں کبھی فرائڈ کا ماننے والا نہیں رہا، نہ میں کبھی مارکس کا پیروکار رہا ہوں اور نہ میں کبھی ساختیات پسند رہا ہوں۔‘‘ سارتر کے انتقال کے بعد خود فوکو کو لوگوں نے’’ نیا سارتر‘‘ کہنا شروع کر دیا تھا۔ سارتر کی موت کے بعد فرانس میں جو نئے مفکر سامنے آئے ان میں لیوی اسٹراس، رولاں بارت، فوکو، لاکاں اور ژاک دریدا بہت مشہور ہیں۔ مثل فوکو نے اپنی توجہ تاریخ کے ان گوشوں کی طرف کی جن پر یورپ کے مفکروں نے توجہ نہیں کی تھی۔ پاگل پن کے ان تصورات کی طرف جو یورپ میں جدید عہد میں سامنے آئے اور پاگل پن کے بارے میں عمرانی رویوں کی تبدیلیوں پر مثل فوکو نے توجہ کی۔ یہ بھی جاننے اور بتانے کی کوشش کی کہ یورپ میں پاگل پن کے علاج کے سلسلے میں کس طرح اندازِ فکر بدلتا رہا ہے، پاگل پن کے سلسلے میں بھی اندازِ فکر میں کس طرح تبدیلیاں آئی ہیں۔ حیاتیات، لسانیات اور معاشیات کے بنیادی تصورات میں کس طرح تبدیلیاں ہوئیں، لیوی اسٹراس، رولاں بارت اور ژاک دریدا کے نام کس طرح سامنے آئے۔ فوکو کا یہ قول کہ’’ انسان مر چکا ہے۔‘‘ دراصل۱۹۶۰ء میں اس کی شہرت کا باعث ہوا۔ پاگل پن کی تاریخ پر اس کا تحقیقی مقالہ شائع ہوا اور اسی موضوع پر اس کی کتاب بھی شائع ہوئی تو۱۹۷۰ء میں وہ فلسفے کے تاریخ نظام فلسفہ کا چیئر مین بھی بنا دیا گیا۔ وہ ساختیات کا ماننے والا نہیں تھا پھر بھی جب اس کی کتاب The Orderof Things شائع ہوئی تو کچھ مبصروں نے اسے ساختیات پسند قرار دیا۔ حالانکہ اس کا خیال تھا کہ اس نے نہ تو ساختیات پسندوں کے نظریات کو قبول کیا تھا اور نہ ساختیاتی طریقہ کار کو اور نہ ساختیاتی اصطلاحوں کو۔ اس کے باوجود The Orderof Things میں اس نے ساختیات کو جدید علوم کا بے چین شعور کہا ہے اور یہ کہا ہے کہ وہ جدید عہد کی تاریخ لکھنا چاہتا ہے۔ ’’پاگل پن اور تہذیب‘‘ سے لے کر’’ جنسیات کی تاریخ‘‘ تک اس نے بیس سال تصنیف و تالیف میں لگا دیے۔ ’’جنسیات کی تاریخ‘‘ اس کی موت کے بعد شائع ہوئی۔ فوکو، نوم چومسکی، ہیبر ماس اورژاک دریدا کم و بیش ہم عمر تھے۔ فوکو کی شہرت نوم چومسکی کے بعد سب سے زیادہ تھی۔ فوکو اپنے آپ کو جدید عہد کا مؤرخ کہتا ہے۔ فوکو پہلا فلسفی ہے جس نے تاریخ اور فلسفے کو ملا کر ایک کر دیا اور اس طرح جدید تہذیب کی آنکھوں کو خیرہ کر دینے والی تنقید لکھی۔ پھر اس مسئلے سے بھی بحث کی ہے کہ مغرب میں سماجی طور پر عقلیت یعنی Rationality کا ظہور کس طرح ہوا، اور یہ کس طرح ثابت ہوا کہ جدید عہد کی روح عقلیت یعنی (Rationality) ہے۔ فوکو نے بتایا کہ جدید فلسفہ اس مسئلے میں بنیادی دلچسپی رکھتا ہے کہ عقل کا ظہور کس طرح معاشرے میں پختگی تک پہنچا۔ یعنی سائنس، ٹیکنالوجی اور سیاسی تنظیم میں عقل کس طرح پختگی تک پہنچی۔ کانٹ کا یہ سوال بنیادی اہمیت رکھتا ہے کہ روشن خیالی سے کیا مراد ہے؟ فوکو نے بتایا کہ کانٹ کے سوال کا مطلب یہ ہے کہ کامٹے (Comte) کے زمانے سے اب تک سائنس کی تاریخ کیا ہے؟ جرمنی میں میکس ویبر (Max Weber) سے ہابر ماس (Habermass) تک سماجی طور پر عقلیت کا مطلب کیا ہے۔ ڈیکارٹ سے ہیگل تک بنیادی سوال یہی رہا ہے کہ کس طرح انسانی فکر کو ماورائی نرگسیت سے نجات دلائی جائے۔ اقتدار کا راستہ خود فرد کے جسم کی اپنی قوت مہیا کرتی ہے جسموں پر جو قوت حکمراں ہوتی ہے اس کی مخالفت بھی خود خواہش اور ارادے کی قوت کرتی ہے اور یہی قوت اس کے نزدیک سارے انقلابات کا ماخذ ہے۔ فوکو کا خیال ہے کہ انسان کی جنسی جبلتوں کے بارے میں کوئی چیز بنیادی اور حتمی انداز میں نہیں کہی جاسکتی۔ یورپ میں زندگی کے جتنے بھی معانی ہیں ان کا ماخذ جنس ہے اور فوکو کے خیال میں یہی زندگی کی سب سے بڑی سچائی ہے۔ فوکو کہتا ہے کہ اب یورپ کے لوگ جنس کے خواہش مند رہتے ہیں۔ ایک ایسی چیز کی طرح جو حقیقتاً خواہش کے لائق ہے۔ اب انیسویں اور بیسویں صدی میں حیاتیات اور عضویات کی مدد سے جنس کے معاملے میں بھی اصول اور معیار متعین کر لیے گئے ہیں۔ یورپ کے ماہرین نفسیات نے اور خود یورپ کے معاشرے نے بھی جنسی کج روی کو گناہ کے تصور سے آزاد کر کے اسے ابنارمل یا مریضانہ قرار دے دیا ہے لیکن خود فرائڈ نے اس قسم کی کوئی تقسیم جو نارمل یا ابنارمل کی بنیاد پر کی گئی ہو قبول نہیں کی۔ نارمل انسان کا جو تصور یورپ میں رائج ہے اس کی بجائے فوکو نے مشرق کا وہ انداز فکر جو جنس کو محبت کے آرٹ کا ایک مظہر سمجھتا ہے، زیادہ قابل قبول بتایا ہے اور اسے وہ صرف مسرّت برائے مسّرت کا حصول جانتا ہے۔ اس تصور میں جنسیت بھی محبت کا ایک آرٹ ہے۔ ایک طرح کا کھیل، تخلیقیت اور تصنع سے بھرپور۔ (معروف نقاد، شاعر اور ادیب قمر جمیل کے مشہور فلسفی اور مؤرخ فوکو پر لکھے گئے ایک مضمون سے چند پارے),Entertainment
373,مخمل کا کوٹ,https://urdu.arynews.tv/diwan-singh-maftoon-aap-biti/,"دیوان سنگھ مفتون نے اردو ادب اور صحافت میں‌ بڑا نام پایا اُن کے کالم، آپ بیتی اور صحافت کی دنیا میں‌ اُن کے زور دار اداریے بہت مشہور ہیں۔ 1924 میں سردار دیوان سنگھ مفتون نے دہلی سے اپنا مشہور ہفتہ وار با تصویر اخبار ”ریاست“ نکالا تھا اور کہتے ہیں کہ یہ ہر لحاظ سے اعلیٰ پائے کے جرائد کی ہمسری کا دعویٰ کرسکتا تھا۔ وہ ایک ایسے اہلِ‌ قلم تھے جس نے زندگی کے ہفت خواں طے کرنے کے لیے مختلف کام سیکھے، پیشے اختیار کیے اور اپنی محنت اور لگن سے ادب اور صحافت میں نام وَر ہوئے۔ مفتون نے اپنی تصنیف میں ایک دل چسپ واقعہ لکھا ہے۔ ملاحظہ کیجیے: ایڈیٹر ""ریاست” (دیوان سنگھ مفتون)‌ کی عمر ایک ماہ دس روز تھی جب والد کا انتقال ہو گیا اور یتیمی نصیب ہوئی۔ اُس وقت گھر میں روپیہ، زیورات، زمین اور مکانات کے کاغذ تھے۔ کیونکہ والد صاحب نے اپنی کام یاب زندگی میں کافی روپیہ پیدا کیا تھا۔ والد کے انتقال کے بعد رشتہ داروں نے زمین اور مکانات پر قبضہ کر لیا۔ اور بارہ سال تک بغیر کسی آمدنی کے ضروریاتِ زندگی اور بڑے بھائی اور بہنوں کی چار شادیوں پر روپیہ صرف ہونے کا نتیجہ یہ ہوا کہ ایڈیٹر ریاست کی عمر جب بارہ سال کی تھی تو گھر میں کھانے کے لئے بھی کچھ نہ تھا۔ چنانچہ تعلیم کا سلسلہ منقطع ہو گیا۔ اور ایڈیٹر ریاست پانچ روپیہ ماہوار پر حافظ آباد میں ایک بزاز کی دکان پر ملازم ہوا۔ کام یہ تھا کہ اندر سے کپڑوں کے تھان لا کر خریداروں کو دکھائے جائیں۔ اس ملازمت کے دو واقعات مجھے یاد ہیں جن کا میرے کیریکٹر پر بہت نمایاں اثر ہوا۔ یہ دکان ایک ہندو بزاز کی تھی۔ اور اس دکان پر ایک بوڑھا مسلمان درزی اور اس کا جوان بیٹا کام کرتے تھے۔ یہ باپ اور بیٹا حافظ آباد کے قریب کسی گاؤں کے رہنے والے تھے۔ چند دن کے لئے باپ کسی شادی میں شریک ہونے اپنے گاؤں گیا تو اپنی غیر حاضری کے دنوں کے لئے اپنے بیٹے کو چند کپڑے سپرد کر گیا تا کہ ان کو وہ تیار کر رکھے۔ بوڑھا درزی جب واپس آیا تو بیٹے کے سلے ہوئے کپڑوں کو دیکھا تو ان میں کسی بچے کا سبز رنگ کی مخمل کا ایک کوٹ بھی تھا جو اس کے بیٹے نے سبز رنگ کے تاگے کی بجائے سفید رنگ کے تاگے سے سیا تھا۔ اس غلطی کو دیکھ کر بوڑھے باپ نے جوان بیٹے کے منہ پر زور سے تھپڑ مارا، اور کہا کہنالائق تو دیہات کے رہنے والے جاٹ کے لڑکے (جس کا کوٹ سیا تھا) پر رحم نہ کرتا مگر اس مخمل پر تو رحم کرتا جس کا ستیاناس کر دیا۔ چنانچہ اس مسلمان بوڑھے باپ نے مخمل کے اس کوٹ کی سلائی کو کھولا، سفید تاگے نکالے اور سبز تاگے سے سیا۔ اس واقعہ کا میری طبیعت پر ایسا اثر ہوا کہ چاہے میں نے چھ روپیہ تنخواہ لی یا بارہ روپیہ یا دو سو روپیہ اور چاہے ملازمت کی یا خود اپنا کام کیا۔ تمام زندگی ہمیشہ کام کو دیکھ کر کام کیا نہ کہ اس کے معاوضہ کو۔ ہمیشہ بارہ گھنٹے سے اٹھارہ گھنے تک کام کیا۔ چاہے تنخواہ کچھ بھی  ملتی تھی۔ اور شاید ایک دفعہ بھی ایسا نہ ہوا ہو گا کہ کسی کام کو کرتے ہوئے اُس پر پوری توجہ نہ دی ہو۔ غرض میرے کیریکٹر پر اس واقعہ نے بہت بڑا اثر کیا۔",Entertainment
374,‘ببّو’ جسے اب یاد کرنے والا کوئی نہیں!,https://urdu.arynews.tv/film-actress-ishrat-sultana/,عشرت سلطانہ عرف ببّو کسی زمانے میں ساگر فلم کمپنی کی مشہور ہیروئن ہوا کرتی تھی۔ 1914ء میں دلّی میں پیدا ہوئی تھی۔ طبیعت بچپن سے اداکاری، رقص و موسیقی کی جانب مائل تھی اس لیے فلم لائن میں چلی گئی۔ اچھی اداکارہ ہونے کے ساتھ اچھی سنگر بھی ثابت ہوئی۔ ہیروئن اور ویمپ کا کردار یکساں خوبی کے ساتھ نبھایا کرتی تھی۔ اُن دنوں بھی بہت ہنس مکھ تھی، جس محفل میں جاتی اُسے زعفران زار بنا دیا کرتی تھی۔ پہلی بار فلم ’دوپٹہ‘ میں ایک چھوٹا سا رول ملا تھا جو اس نے خوش اسلوبی سے نبھا دیا۔ پھر بڑے کردار ملنے لگے اور فلمیں کامیاب ہوتی چلی گئیں۔ جسم تھوڑا بھاری تھا لیکن اس کی سُریلی آواز نے لوگوں کو دیوانہ بنا رکھا تھا۔ ’جاگیردار‘ اور ’گرامو فون سنگر‘ فلموں کے باعث بڑی مشہور ہو گئی۔ اس کا یہ گانا بچّے بچّے کی زبان پر تھا ’’پجاری میرے مندر میں آؤ‘‘ ایک اور نغمہ تمھیں نے مجھ کو پریم سکھایا….سوئے ہوئے ہردے کو جگایا، بہت پاپولر ہوا تھا۔ ایک بار اس کی ایک فلم دیکھ کر بمبئی کے گورنر نے اس کی تعریف کی تھی جس کی وجہ سے وہ مغرور ہو گئی اور اس کے نخرے بڑھنے لگے۔ اپنے وفا شعار شوہر کو چھوڑ کر چلتے پھرتے تعلقات پر یقین کرنے لگی۔ بالآخر حسن ڈھلنے کے دن آ گئے اور مٹاپا جسم پر چھا گیا تو سب نے آنکھیں پھیر لیں، کام ملنا بند ہو گیا۔ ملک کا بٹوارہ ہو گیا تو قسمت آزمائی کے لیے لاہور چلی گئی اور وہاں پاکستان کی فلم انڈسٹری میں مقام پیدا کرنے کی کوشش کی۔ چند فلموں میں کام کرنے کے بعد وہاں بھی مارکیٹ ختم ہو گئی۔ کام حاصل کرنے کی کوشش میں وہ اسٹوڈیوز کے چکّر کاٹتی رہتی تھی۔ فلم ’مغلِ اعظم‘ میں سنگ تراش کا کردار عمدگی سے نبھانے کے باوجود جب اداکار کمار کو بھی اداکاری کے میدان میں دشواری محسوس ہونے لگی تو وہ بھی پاکستان چلا گیا۔ ایک دن اُس کا کسی اسٹوڈیو میں اپنی پرانی ہیروئن ببّو سے سامنا ہوا تو دونوں گلے ملے۔ کمار بار بار ’’میری ببّو، میری ببّو‘‘ کہہ کر پرانے دنوں کی یاد تازہ کرتا رہا۔ دونوں کی آنکھوں سے آنسو بہنے لگے۔ بمبئی میں تب کیسے اچھے دن تھے اور اب کتنا مایوس کر دینے والا ماحول تھا۔ ببّو کے پاؤں جب فلم انڈسٹری سے اکھڑ گئے اور کوشش بسیار کے باوجود کام نہ ملا تو اُس نے شراب کی ناجائز درآمد اور برآمد کا دھندا شروع کر دیا، پکڑی گئی تو نہ گھر کی رہی نہ گھاٹ کی۔ آخر کار گمنام موت نصیب ہوئی۔ اب اُسے یاد کرنے والا کوئی نہیں۔ (از قلم وشو ناتھ طاؤس),Entertainment
375,میرا من پسند صفحہ,https://urdu.arynews.tv/urdu-kirshan-chandr/,کچھ لوگ صبح اُٹھتے ہی جماہی لیتے ہیں، کچھ لوگ بستر سے اُٹھتے ہی ورزش کرتے ہیں، کچھ لوگ گرم چائے پیتے ہیں۔ میں اخبار پڑھتا ہوں اور جس روز فرصت زیادہ ہو اس روز تو میں اخبار کو شروع سے آخر تک مع اشتہارات اور عدالت کے سمنوں تک پورا پڑھ ڈالتا ہوں۔ یوں تو اخبار سارے کا سارا اچھا ہوتا ہے لیکن عام لوگوں کے لیے اخبار کا ہر صفحہ اتنی دل چسپی نہیں رکھتا۔ میں نے ایسے لوگ بھی دیکھے ہیں جو اخباروں میں صرف ریس کا نتیجہ دیکھتے ہیں یا وہ صفحہ جس پر روئی، تلی، پیتل، لوہا، تانبا، پٹ سن، سونا، چاندی، گڑ، پاپڑ اور آلوؤں کے سوکھے قتلوں کے بھاؤ درج ہوتے ہیں اور ایسے بھی لوگ ہیں جو اخبار کا پہلا صفحہ ہی پڑھتے ہیں جس پر بڑی وحشت ناک خبریں موٹے موٹے حروف میں درج ہوتی ہیں۔ روز قتل اور ڈاکہ اور بد دیانتی اور خون خرابے کے واقعات کو بڑی بڑی سرخیوں میں چھاپا جاتا ہے۔ بعض لوگ اخبار کے ہاتھ میں آتے ہی اُس کا اداریہ کھول کے پڑھتے ہیں جس پر آج ایک چیز کے حق میں لکھا گیا ہے تو کل اُسی ذمہ داری سے اُس چیز کے خلاف لکھا جائے گا اور اگر پہلے دن آپ اس چیز کے حق میں ہوں گے تو دوسرے دن اس کے خلاف ہوجائیں گے۔ یار لوگوں نے اس صورت حال کا نام رائے عامہ رکھ چھوڑا ہے۔ خیر اپنی اپنی سُوجھ بُوجھ۔ آج کل میرا من پسند صفحہ وہ ہے جو پہلا صفحہ اُلٹنے کے فوراً بعد آتا ہے۔ دوسرا صفحہ جس پر صرف اشتہار ہوتے ہیں، میرے خیال میں یہ اخبار کا سب سے سچا، سب سے عمدہ اور سب سے دلچسپ صفحہ ہوتا ہے۔ یہ انسانوں کے لین دین اور تجارتی کاروبار کا صفحہ ہے۔ ان کی ذاتی مصروفیتوں اور کاوشوں کا آئینہ دار ہے۔ ان کی زندگی کی ٹھوس سماجی حقیقتوں کا ترجمان ہے۔ یہاں پر آپ کو کار والے اور بے کار ٹائپسٹ اور مل مالک مکان کی تلاش کرنے والے اور مکان بیچنے والے، گیراج ڈھونڈنے والے اور ذاتی لائبریری بیچنے والے، کُتے پالنے والے اور چوہے مارنے والے، سرسوں کا تیل بیچنے والے اور انسانوں کا تیل نکالنے والے، پچاس لاکھ کا مِل خریدنے والے اور پچاس روپے کی ٹیوشن کرنے والے سبھی بھاگتے دوڑتے، چیختے چلاتے، روتے ہنستے، نظر آتے ہیں۔ یہ ہماری زندگی کا سب سے جیتا جاگتا صفحہ ہے جس کا ہر اشتہار ایک مکمل افسانہ ہے اور ہر سطر ایک شعر۔ یہ ہماری دنیا کی سب سے بڑی سیر گاہ ہے جس کی رنگا رنگ کیفیتیں مجھے گھنٹوں مسحور کیے رکھتی ہیں۔ آئیے آپ بھی میرے اس من پسند صفحہ کی دلچسپیوں میں شامل ہوجائیے۔ دیکھئیے یہ ذاتی کالم ہے۔ نائیلان جرابوں کا اسٹاک آگیا ہے، بیوپاری فوراً توجہ کریں۔ آپ کہیں گے یہ تو کوئی ذاتی دل چسپی کی چیز نہیں ہے۔ بھئی ہمیں نائیلان جرابوں سے کیا لینا، یہ صحیح ہے لیکن ذرا صنفِ نازک سے پوچھیے، جن کے دل یہ خبر سُن کر ہی زور سے دھڑک اُٹھے ہوں گے اور ٹانگیں خوشی سے ناچنے لگی ہوں گی۔ آج کل عورت کے دل میں نائیلان جراب کی وہی قدر و قیمت ہے جو کسی زمانے میں موتیوں کی مالا کی ہوتی تھی۔ آگے چلیے۔ ڈارلنگ فوراً خط لکھو، معرفت ایس ڈی کھرونجہ نیلام پور۔ کون ڈارلنگ ہے وہ۔ کسی مصیبت میں ہے وہ۔ وہ کیوں اس کے گھر یا کسی دوست یا سہیلی کے ہاں خط نہیں بھجوا سکتا۔ اخبار میں یہ اشتہار کیوں دے رہا ہے کہ بیچارہ دیکھیے کیسی کیسی مجبوریاں ہوں گی، اس بیچاری لڑکی کے لیے بھی۔ وہ بھی میری طرح ہر روز یہ اخبار کھولتی ہوگی۔ اس میں ذاتی کالم دیکھتی ہوگی اور اپنے لیے کوئی خبر نہ پاکر کیسی اُداس اور رنجور ہوجاتی ہوگی اور آج جب وہ ذاتی کالم میں یہ خبر پڑھے گی تو کیسے چونک جائے گی، خوشی سے اس کا چہرہ چمک اٹھے گا۔ مسرّت کی سنہری ضیا اس کی روح کے ذرے ذرے کو چمکا دے گی اور وہ بے اختیار اخبار اپنے کلیجے سے لگا لے گی اور اس کی لانبی لانبی پلکیں اس کے رخساروں پر جھک جائیں گی یعنی اگر اس کی لانبی پلکیں ہوئیں تو ورنہ یہ بھی ہوسکتا ہے کہ اس کی پلکیں نہایت چھوٹی چھوٹی ہوں، جیسے چوہیا کے بال ہوتے ہیں اور ماتھا گھٹا ہوا ہو۔ کچھ بھی ہو وہ ایس ڈی کھرونجہ کی ڈارلنگ ہے۔ ایس ڈی کھرونجہ کون ہے؟ اب اس کے متعلق آپ اندازہ لگائیے۔ ممکن ہے وہ کوئی بھڑونجہ ہو یا معمولی کلرک ہو یا ہلاس مونی گولیاں بیچنے والا ہو یا نیلا پور میں رس گلے اور بنگالی مٹھائی کی دکان کرتا ہو یا کسی بڑے مل کا مالک ہو وہ یہ سب کچھ ہوسکتا ہے اور اب سوچتے جائیے، دیکھیے زندگی کس قدر دلچسپ ہوتی جارہی ہے۔ اس سے اگلا کالم دیکھیے، یہ مکانات کا کالم ہے۔ یہ بھی بے حد دلچسپ ہے کیونکہ آج کل مکان کہیں ڈھونڈے سے بھی نہیں ملتے لیکن یہاں آپ کو ہر طرح کے مکان مل جائیں گے۔ میرے پاس سمندر کے کنارے ایک بنگلے میں ایک علیحدہ کمرہ ہے لیکن میں شہر میں رہنا چاہتا ہوں۔ اگر کوئی صاحب مجھے شہر کے اندر ایک اچھا کمرہ دے سکیں تو میں انہیں سمندر کے کنارے کا اپنا کمرہ دے دوں گا اور ساتھ ہی اس کا کل ساز و سامان بھی جس میں ایک صوفہ دو ٹیبل لیمپ اور ایک پیتل کا لوٹا شامل ہے۔ لیجیے اگر آپ شہری زندگی سے اُکتا گئے ہوں تو سمندرکے کنارے جا کے رہیے۔ اگر آپ سمندر کے کنارے رہنے سے گھبراتے ہوں تو شہر میں جا کے رہیے۔ پیتل کا لوٹا تو کہیں بھی رہ سکتا ہے۔ یہ دوسرا اشتہار دیکھیے۔ کرائے کے لیے خالی ہے، نیا مکان، آٹھ کمرے، دو کچن پانچ غسل خانے، گراج بھی ہے اور مکان کے اوپر چھت ابھی نہیں ہے۔ مگر اگلے مہینے تک تیار ہوجائے گی۔ کرائے دار فوراً توجہ کریں۔ آپ یہ پڑھ کر فوراً توجہ کرتے ہیں بلکہ کپڑے بدل کر چلنے کے لیے آمادہ بھی ہوجاتے ہیں کہ اتنے میں آپ کی نظر اگلی سطر پر پڑتی ہے لکھا ہے۔ ’’کرایہ واجبی مگر سال بھر کا پیشگی دینا ہوگا۔ سالانہ کرایہ اٹھارہ ہزار۔‘‘ اور آپ پھر بیٹھ جاتے ہیں اور اگلا اشتہار دیکھتے ہیں، لکھا ہے عمدہ کھانا، بہترین منظر، کھلا کمرہ، فرنیچر سے سجا ہوا بجلی پانی مفت۔ کرایہ سب ملا کے ساڑھے تین سو روپے ماہانہ۔ آپ خوشی سے چلّا اٹھتے ہیں مِل گیا، مجھے ایک کمرہ مل گیا اور کس قدر سستا اور عمدہ اور کھانا ساتھ میں۔ واہ واہ آپ فوراً خط لکھنے کی سوچتے ہیں اور پھر کلیجہ پکڑ کر بیٹھ جاتے ہیں کیونکہ آگے لکھا ہے؛ ’’دل کُشا ہوٹل دار جلنگ‘‘ ظاہر ہے کہ آپ بمبئی میں نوکر ہیں۔ دلکشا ہوٹل۔ دارجلنگ میں رہ کر بمبئی کی نوکری نہیں کرسکتے۔ اس کا اگلا کالم موٹروں کتابوں اور کتوں کا ہے۔ اس میں آپ دیکھیں گے کہ ایک ہی ماڈل کی نئی گاڑی ہے مگر وہ دو مختلف داموں میں بک رہی ہے۔ سیٹھ حُسن لال کی گاڑی سات ہزار میں بکاؤ ہے، کیونکہ وہ اسے بیچ کر کوئی دوسرا ماڈل لینا چاہتے ہیں اور وہی گاڑی مسٹر مکڈانلڈ کے پاس ہے اور وہ اسے دو ہزار میں بیچے دے رہے ہیں کیونکہ مسٹر مکڈانلڈ ولایت جا رہے ہیں۔ ایک خوب صورت کتّا ہے جو ڈیڑھ سو میں بکتا ہے۔ شکسپیئر کے ڈراموں کا باتصویر سیٹ ہے جو دس روپے میں جارہا ہے۔ یہ میں نے بارہا دیکھا ہے کہ کتوں کے دام کتابوں سے کہیں زیادہ ہیں اور یہ بھی کہ اس کالم میں موٹروں اور کتوں کے خریدنے اور بیچنے والے تو بہت ملتے ہیں، لیکن کتابوں کے صرف بیچنے والے تو نظر آتے ہیں خریدنے والا کوئی نہیں۔ جتنے اشتہار ہیں اس سے ہمیں اپنے ملک کے عظیم کلچر کا اندازہ ہوتا ہے۔ اس صفحہ کا سب سے آخری کالم جسے میں سب سے پہلے پڑھتا ہوں، شادی کا کالم ہے۔ بر کی ضرورت ہے، ایک نوجوان حسین اٹھارہ سالہ گریجویٹ لڑکی کے لیے۔ بَر کی ضرورت ہے، ایک خوش رو خوش خو اور خوش قامت تعلیم یافتہ بے حد حسین لڑکی کے لیے جو ناچنا گانا بھی جانتی ہے اور ادبی ذوق بھی رکھتی ہے۔ بَر کی ضرورت ہے، ایک خوبصورت خاندانی لڑکی کے لیے جس کا باپ ایک مل کا مالک ہے، لڑکا اچھا ہونا چاہیے، ذات پات کی کوئی تمیز نہیں۔ اور میں بھی ذات پات کی پروا کیے بغیر ہر جگہ عرضی بھیجنے کی سوچتا ہوں کہ اتنے میں میری بیوی میرے سر پرآن کے کھڑی ہوجاتی ہے اور مجھ سے پوچھتی ہے کیا پڑھ رہے ہو؟ اور میں ایک حزیں مسکراہٹ سے اپنا من پسند صفحہ بند کر دیتا ہوں۔ (کرشن چندر کے ایک شگفتہ مضمون سے چند پارے),Entertainment
376,”گاندھی جی سے ملاقات کی راہ نکالو!”,https://urdu.arynews.tv/agha-shorish-kashmiri-book-passage/,مولانا حبیب الرّحمٰن کے بیٹے عزیز الرّحمٰن جامعی نہایت ہوشیار نوجوان تھے، انہیں شوق تھا کہ بڑے بڑے آدمیوں سے ملتے، والد کا ذکر کرتے اور کوئی نہ کوئی خبر اڑا لاتے، ان دنوں زعمائے احرار کی خبروں کا منبع عزیز الرّحمٰن ہی تھے۔ گاندھی، نہرو آزاد وغیرہ کے ہاں تو ان کا آنا جانا روز ہی کا تھا، ان سے ملاقات نہ ہوتی، ان کے سیکرٹریوں سے مل آتے، سیکرٹریوں سے نہ ملتے، تو ان کے سٹینو گرافروں سے مل آتے لیکن خبریں زور کی لاتے اور اکثر خبریں صحیح نکلتی تھیں۔ ایک دن میں نے اور نواب زادہ نصر اللہ خاں نے ان سے کہا کہ گاندھی جی سے ملنے کی راہ نکالو، عزیز نے کہا کہ ’’ابھی چلو، گاندھی جی نے بھنگی کالونی میں کٹیا ڈال رکھی ہے، کوئی نہ کوئی سبیل نکل آئے گی۔‘‘ ہم تیار ہو گئے۔ میں، نواب زادہ، انور صابری اورعزیز الرّحمٰن بھنگی کالونی پہنچے تو گاندھی جی وائسریگل لاج گئے ہوئے تھے۔ ان کی کٹیا ہری جنوں کی بستی کے بیچوں بیچ لیکن کھلے میدان میں تھی۔ کوئی تیس گز ادھر بانس بندھے ہوئے تھے اور یہ کھلا دروازہ تھا۔ یہاں سے قریب ہی ایک خیمہ تھا، جس میں رضاکاروں کا سالار رہتا، ادھر ادھر کچھ چارپائیاں پڑی تھیں۔ کرسیوں کا نشان تک نہ تھا، گاندھی جی کی بیٹھک کا تمام حصہ فرشی تھا، کچھ دیر تو ہم بعض دوسرے مشتاقین کے ساتھ بانس کے دروازے پر کھڑے رہے، پھر عزیز الرّحمن نے ہمت کی اور پیارے لال کو کہلوایا، اس نے بلوایا، پیارے لال گاندھی جی کا سکریٹری تھا، عزیز الرّحمٰن نے اس سے کہا کہ ’’ہم اس غرض سے آئے ہیں۔‘‘ وہ نیم راضی ہوگیا، کہنے لگا ’’آپ سامنے درخت کی چھاؤں میں بیٹھیں، باپو ابھی آتے ہیں، ان کی مصروفیتیوں کا تو آپ کو اندازہ ہے، ممکن ہے کوئی اور وقت دیں۔‘‘ ہم ٹھہر گئے۔ نواب زادہ نصر اللہ خان نے ترکی ٹوپی پہن رکھی تھی۔ میں ان دنوں کھدر پہنتا لیکن سر پر جناح کیپ رکھتا تھا۔ انور صابری نے قلندروں کا جھول پہن رکھا اور عزیز الرّحمٰن مولویوں کے چغہ میں تھا۔ کوئی چالیس منٹ ٹھہرے ہوں گے کہ گاندھی جی کی کار کی آمد کا غل ہوا۔ اتنے میں درجن ڈیڑھ درجن دیویاں بھی آگئیں، گاندھی جی کی کار سڑک سے اندر داخل ہوئی، دیویوں نے پاپوشی کرنی چاہی لیکن گاندھی جی تیر کی طرح نکل کر ہمارے پاس رک گئے۔ ہم نے ہاتھ اٹھا کر آداب کیا، مسکرائے۔ ’’آپ لوگ کہاں سے آئے ہیں؟‘‘ ’’پنجاب سے۔‘‘ ’’آپ نے بہت تکلیف کی؟‘‘۔ ’’جی نہیں، ہم آپ کے درشن کرنے آئے ہیں۔‘‘ عزیز الرّحمٰن نے کہا: ’’مہاتما جی! میں مولانا حبیب الرّحمٰن لدھیانوی کا بیٹا ہوں۔‘‘ ’’اچھا! وہ مولوی صاحب جو مجھ سے بہت لڑتے ہیں۔‘‘ عزیز الرّحمٰن نے ہم تینوں کا تعارف کرایا، گاندھی جی مسکراتے رہے۔ ملاقات کا وقت مانگا، گاندھی جی نے ہامی بھر لی، کہا: ’’آپ لوگ پرسوں شام پانچ بجے آدھ گھنٹے کے لیے آجائیں۔‘‘ عزیز نے کہا:’’آپ کے سیکریٹری ٹرخا دیتے ہیں، ذرا ان سے بھی کہہ دیں۔‘‘ گاندھی جی نے کہا:’’کوئی بات نہیں، یہ کھڑے ہیں، ان سے میں نے کہہ دیا ہے۔‘‘ مزید کہا: ’’کل بھی میں آپ کو بلا سکتا ہوں لیکن کل میرا مون برت ہے۔ آپ باتیں کریں، تو میں سلیٹ پر لکھ کر جواب دوں گا، کچھ کہنا سننا ہے، تو پرسوں کا وقت ٹھیک رہے گا۔‘‘ ہم نے صاد کیا ، گاندھی جی نے ہاتھ باندھ کر پرنام کیا اور لمبے لمبے ڈگ بھرتے ہوئے کٹیا میں داخل ہوگئے۔ دوسرے لوگ ہمیں حیرت سے تکتے رہے۔ (1946 میں شورش کاشمیری نے دہلی میں قیام کے دوران کئی قومی لیڈروں اور اہم شخصیات سے ملاقاتیں کی تھیں جن کا ذکر اپنی کتاب بوئے گل نالۂ دل دودِ چراغِ محفل میں کیا ہے، یہ پارہ اسی کتاب سے لیا گیا ہے),Entertainment
377,سیّد عطا اللہ شاہ بخاری، قرآنِ حکیم اور دیوانِ غالب,https://urdu.arynews.tv/syed-ata-ullah-shah-bukhari/,یہ تذکرہ ہے سیّد عطا اللہ شاہ بخاری کا جنھیں متحدہ ہندوستان میں ان کی دینی خدمات اور سیاسی جدوجہد کے ساتھ ساتھ شعر و ادب سے گہرے لگاؤ کی وجہ سے بھی پہچانا گیا۔ عطا اللہ شاہ بخاری شعر شناس بھی تھے اور شاعر بھی جب کہ قدرت نے خطابت کا بے پناہ ملکہ بھی ودیعت کر رکھا تھا اور لوگ ان کی تقریر سننے کے لئے دور دراز سے چلے آتے تھے۔ اردو اور فارسی پر عبور حاصل تھا اور ان زبانوں میں ہزاروں اشعار ازبر تھے۔ وہ خود بھی شاعر تھے اور زیادہ تر شاعری فارسی میں کی۔ یہاں ہم عطا اللہ شاہ بخاری کے ذوقِ‌ ادب سے متعلق مستند کتابوں‌ سے چند اقتباسات نقل کررہے ہیں۔ شورش کاشمیری لکھتے ہیں: ’’وہ (اپنی)‌ نانی اماں کی زبان دانی سے فیض پانے پر فخر کرتے اور شاد عظیم آبادی سے اپنی ہم صحبتی و ہم سخنی کے واقعات بڑے کرّو فخر سے بیان کرتے، جہاں تک اردو زبان سے آشنائی کا تعلق تھا وہ کسی بھی اہلِ زبان سے اپنے تئیں کم نہ سمجھتے تھے۔ اپنی زبان کے بارے میں ان کا خیال تھا کہ مستند ہے میرا فرمایا ہوا…. اور یہ غلط نہ تھا۔‘‘ شاہ جی کی سخن فہمی کے بارے میں ماہر القادری جن کا شمار اپنے دور کے معروف شعراء میں ہوتا ہے، لکھتے ہیں: ’’داد دینے کا انداز والہانہ تھا۔ میں نے زندگی میں بہت کم لوگوں کو اتنی صحیح اور معقول داد دیتے ہوئے دیکھا ہے۔‘‘ احمد ندیم قاسمی، صوفی تبسم، احسان دانش، حفیظ جالندھری، ماہر القادری، تاثیر، سالک، فیض، ساحر لدھیانوی، جگر مراد آبادی، عدم وغیرہم کو آپ کی ہم نشینی و بزم آرائی کا موقع ملا۔ اقبال، غالب اور حافظ کو خوب ڈوب کر پڑھا تھا۔ ان کے کلام کے حوالے سے بڑا جامع تبصرہ فرماتے اور وقیع الفاظ میں ان شعراء کو خراجِ تحسین پیش کرتے اور ان شعراء کے اشعار بھی نوکِ زبان تھے جنھیں برجستہ و برمحل برت کر داد پاتے۔ مرزا غالب کے کئی اشعار ازبر تھے۔ عبدالمجید سالک کے بیٹے ڈاکٹر عبدالسلام خورشید نے اپنی کتاب ‘‘وے صورتیں الٰہی‘‘ میں عطا اللہ شاہ بخاری سے ملاقات کا ذکر یوں‌ کیا ہے: اس کے بعد (شاہ جیؒ) ہمیں قیام گاہ پر لے گئے وہاں خوب محفل جمی، باتوں باتوں میں فرمایا ’’دو کتابیں ہمیشہ میرے پاس رہتی ہیں۔ قرآنِ حکیم اور دیوانِ غالب لیکن اوپر قرآنِ حکیم رہتا ہے اور نیچے دیوانِ غالب۔‘‘ میں بے ساختہ پکار اٹھا، ہاں…. مسجد کے زیرِ سایہ خرابات چاہیے! وہ ہنس پڑے کہنے لگے، کیسے چھپے رہتے، آخر ابنِ سالک ہو۔,Entertainment
378,مزدوروں کا دن (افسانچہ),https://urdu.arynews.tv/usman-jamai-story-labour-day-2024/,"ڈور بیل کی کرخت آواز نے اسے گہری نیند سے جگا دیا۔ آج وہ اپنے وسیع پُرتعیش فلیٹ میں اکیلا تھا۔ خراب موڈ کے ساتھ دروازہ کھولا۔ سامنے خاکروب کھڑا تھا۔ ""صاب! کچرا” ""یار چھٹی کے دن تو سونے دیا کرو” ٹھوکر مار کر ڈسٹ بن دروازے سے باہر کرتے ہوئے اس نے برہمی سے کہا۔ ""آج کون سی چھٹی ہے سر؟” ""آج مزدوروں کا دن ہے اسٹوپڈ” دروازہ دھڑ سے بند کر کے وہ ٹوٹی نیند سے جڑنے بیڈ پر آ گرا۔ اور خاکروب نے اپنے میل بھرے کھردرے ہاتھ کی انگشتِ شہادت اگلے فلیٹ کی ڈور بیل پر رکھ دی۔ (معروف ادیب، ناول نگار اور شاعر محمد عثمان جامعی کے قلم سے)",Entertainment
379,اداکار لہری کا پہلا اور واحد تجربہ,https://urdu.arynews.tv/actor-lehri-pakistani-film-aulad/,"میری زندگی کی پہلی فلم جو میں نے اپنے ابو اور ان کے برطانیہ سے آئے کزن کے ساتھ سنیما میں دیکھی وہ فلم اولاد تھی۔ فلمی ریکارڈ کے مطابق 10 اگست 1962 کو نمائش کے لیے پیش کی گئی تھی۔ اس وقت میں تقریباً آٹھ برس کا تھا۔ اتنے بڑے اسکرین پر گھپ اندھیرے میں فلم دیکھنا میرے لیے ایک انوکھا، پُراثر، دل چسپ تجربہ تھا۔ اس فلم کو سنیما میں دیکھنے کے بعد کافی عرصہ تک اس فلم کے اثرات میرے ذہن پر رہے۔ پاکستان کے نامور مزاحیہ اداکار لہری جن سے میرے بہت اچھے اور گہرے مراسم ہو گئے تھے، ایک دن گفتگو کے دوران (تقریباً فلم کی نمائش کے 40 برس سے زیادہ عرصہ بعد) فلم اولاد کا ذکر آگیا۔ لہری صاحب نے فلم اولاد سے وابستہ یادگار واقعہ سنایا کہ فلم اولاد کی تکمیل کے بعد ہدایت کار ایس ایم یوسف اور ایف ایم سردار اس کے فلم ساز بنے۔ یہ فلم اس وقت کے رائج کاروباری اصولوں کے مطابق جب فلمی تقسیم کاروں کو دکھائی گئی تو انھوں نے اس فلم کی کہانی، اداکاری اور موسیقی کی بہت تعریف کی لیکن انھوں نے فلم کے ہدایت کار اور فلم ساز کو بتایا کہ اس فلم میں بس ایک بہت بڑی کمی رہ گئی ہے، وہ ہے اداکار لہری کی۔ چوں کہ اس وقت لہری صاحب بتدریج تقریباً ہر اردو فلم کا لازمی جزو بنتے جارہے تھے، اس پریشانی اور مشکل صورت حال کے ساتھ انھوں نے لہری صاحب سے رابطہ کیا۔ لہری صاحب نے فلم دکھانے کا کہا۔ فلم دیکھنے کے بعد لہری صاحب نے خود اپنے کردار کو تخلیق کرکے ان کے سامنے پیش کیا، جو انھوں نے جوں کا توں قبول کر لیا۔ لہری صاحب نے کہا یہ ان کا پہلا اور واحد تجربہ تھا۔ ایک مکمل شدہ فلم میں اپنا کردار شامل کرنے اور نبھانے کا۔ جو کام یاب رہا اور فلم بین کو بالکل محسوس نہیں ہوتا کہ لہری صاحب کا کردار بعد میں شامل کیا گیا ہے۔ فلم اولاد اپنے وقت کی باکس آفس پر ایک کام یاب ترین فلم تھی جس میں عورت کے کردار کو ماں کے روپ میں اور ماں کے ہاتھوں‌ بچّوں‌ کی تعلیم و تربیت کو بہت متاثر کن انداز میں پیش کیا گیا تھا۔ اس فلم نے نگار ایوارڈ بھی اپنے نام کیے۔ نیّر سلطانہ اور وحید مراد نے اس فلم میں‌ اپنی اداکاری سے شائقین کو متاثر کیا تھا۔ (خلیل اے شیخ نے پاکستانی فلمی صنعت کے مختلف ادوار دیکھے اور فن کاروں سے قریب رہے۔ ان کی یادوں پر مبنی ایک مضمون فلمی جریدے ""مہورت” میں شایع ہوا تھا جس سے یہ اقتباس لیا گیا ہے)",Entertainment
380,نواب واجد علی شاہ اور مٹیا برج کا حیرت کدہ,https://urdu.arynews.tv/natural-history-museum/,"نواب واجد علی شاہ کو ہندوستانی تہذیب و ثقافت کے سرپرست اور فنونِ لطیفہ کے ایک بڑے شیدائی کے طور پر یاد کیا جاتا ہے جو سلطنتِ اودھ کے آخری تاجدار تھے۔ اردو کے ممتاز ادیب اور ناول نگار عبدالحلیم شرر نے نواب صاحب کی زندگی اور ان کی شخصیت کے کئی دل چسپ پہلو وہ شوق بیان کیے ہیں جو ہمیں حیرت میں مبتلا کر دیتے ہیں۔ نواب واجد علی شاہ کا ایک شوق مختلف چرند پرند اور درندے پالنا تھا۔ شرر لکھتے ہیں: ""دنیا میں عمارت کے شوقین ہزاروں بادشاہ گزرے ہیں مگر غالباً اپنی ذات سے کسی تاجدار نے اتنی عمارتیں اور اتنے باغ نہ بنائے ہوں گے جتنے کہ واجد علی شاہ نے اپنی ناکام زندگی اور برائے نام شاہی کے مختصر زمانے میں بنائے۔” ""عمارت کے علاوہ بادشاہ کو جانوروں کا شوق تھا اور اس شوق کو بھی انہوں نے اس درجہ تک پہنچا دیا کہ دنیا اس کی نظیر پیش کرنے سے عاجز ہے اور شاید کوئی شخصی کوشش آج تک اس کے نصف درجہ کو بھی نہ پہنچ سکی ہو گی۔ نور منزل کے سامنے خوشنما آہنی کٹہروں سے گھیر کے ایک وسیع رمنہ بنایا گیا تھا جس میں صدہا چیتل، ہرن اور وحشی چوپائے چھوٹے چھوٹے پھرتے تھے۔ اسی کے درمیان سنگ مرمر کا ایک پختہ تالاب تھا جو ہر وقت ملبب رہتا اور اس میں شتر مرغ، کشوری، فیل مرغ، سارس، قازیں، بگلے، قرقرے، ہنس، مور، چکور اور صدہا قسم کے طیور اور کچھوے چھوڑ دیے گئے تھے۔” ""صفائی کا اس قدر اہتمام تھا کہ مجال کیا کہ جو کہیں بیٹ یا کسی جانور کا پَر بھی نظر آ جائے۔ ایک طرف تالاب کے کنارے کٹہروں میں شیر تھے اور اس رمنے کے پاس ہی سے لکڑی کی سلاخوں دار بڑے بڑے خانوں کا ایک سلسلہ شروع ہو گیا تھا جس میں بیسوں طرح کے اور خدا جانے کہاں کہاں کے بندر لا کے جمع کیے گئے تھے جو عجیب عجیب حرکتیں کرتے اور انسان کو بغیر اپنا تماشہ دکھائے آگے نہ بڑھنے دیتے۔” ""مختلف جگہ حوضوں میں مچھلیاں پالی گئی تھیں جو اشارے پر جمع ہوجاتیں اور کوئی کھانے کی چیز ڈالیے تو اپنی اچھل کود سے خوب بہار دکھاتیں۔ سب پر طرہ یہ کہ شہنشاہ منزل کے سامنے ایک بڑا سا لمبا اور گہرا حوض قائم کر کے اور اس کے کنارو ں کو چاروں طرف سے خوب چکنا کر کے اور آگے کی طرف جھکا کے اس کے بیچ میں ایک مصنوعی پہاڑ بنایا گیا تھا جس کے اندر سیکڑوں نالیاں دوڑائی گئی تھیں اور اوپر سے دو ایک جگہ کاٹ کے پانی کا چشمہ بھی بہا دیا گیا تھا۔ اس پہاڑ میں ہزاروں بڑے بڑے دو دو، تین تین گز کے لمبے سانپ چھوڑ دیے گئے تھے جو برابر دوڑتے اور رینگتے پھرتے۔ پہاڑ کی چوٹی تک چڑھ جاتے اور پھر نیچے اتر آتے۔ مینڈکیاں چھوڑی جاتیں، انہیں دوڑ دوڑ کر کے پکڑتے۔” ""پہاڑ کے گردا گرد نہر کی شان سے ایک نالی تھی، اس میں سانپ لہرا لہرا کے دوڑتے اور مینڈکوں کا تعاقب کرتے اور لوگ بلا کسی خوف کے پاس کھڑے سیر دیکھا کرتے۔ اس پہاڑ کے نیچے بھی دو کٹہرے تھے، جن میں دو بڑی بڑی چیتنیں رکھی گئی تھیں۔ یوں تو خاموش پڑی رہتیں، لیکن جس وقت مرغ لا کے چھوڑا جاتا، اسے جھپٹ کر پکڑتیں اور مسلم نگل جاتیں۔ سانپوں کے رکھنے کا انتظام اس سے پہلے شاید کہیں نہ کیا گیا ہوگا اور یہ خاص واجد علی شاہ کی ایجاد تھی جس کو یورپ کے سیاح حیرت سے دیکھتے اور اس کی تصویریں اور مشرح کیفیت قلمبند کرتے جاتے تھے۔” ""مذکورہ جانوروں کے علاوہ ہزارہا طیور کے چمکتے ہوئے برنجی پنجرے خاص سلطان خانے کے اندر تھے۔ بیسیوں بڑے بڑے ہال تھے جو لوہے کے جال سے محفوظ کر لیے گئے تھے اور گنج کہلاتے تھے۔ ان میں قسم قسم کے طیور کثرت سے لا کے چھوڑ دیے گئے تھے۔ ان کے رہنے اور نشوونما پانے کا پورا سامان فراہم کیا گیا تھا۔ بادشاہ کی کوشش تھی کہ چرند و پرند میں سے جتنی قسم کے جانور دستیاب ہو سکیں، سب جمع کر لیے جائیں اور واقعی ایسا مکمل اور زندہ عجائب خانہ شاید روئے زمین پر کہیں موجود نہ ہو گا۔ ان جانوروں کی فراہمی میں بے روک روپیہ صرف کیا جاتا اور کوئی شخص کوئی نیا جانور لاتا تو منہ مانگے دام پاتا۔” ""کہتے ہیں کہ بادشاہ نے ریشم پرے کبوتروں کا جوڑا چوبیس ہزار روپے کو اور سفید مور کا جوڑا گیارہ ہزار روپے کو لیا تھا۔ زرافہ جو افریقہ کا بہت بڑا اور عجیب جانور ہے، اس کا بھی ایک جوڑا موجود تھا۔ دو کوہان کے بغدادی اونٹ ہندوستان میں کہیں نہیں نظر آتے اور بادشاہ کے وہاں تھے۔ کلکتے میں ہاتھی مطلق نہیں ہیں، مگر بادشاہ کے اس زندہ نیچرل ہسٹری میوزیم میں ایک ہاتھی بھی تھا۔ محض اس خیال سے کہ کوئی جانور رہ نہ جائے، دو گدھے بھی رمنے میں لا کے چھوڑ دیے گئے تھے۔ درندوں میں سے شیر ببر، دیسی شیر، چیتے، تیندوے، ریچھ، سیاہ گوش، چرخ، بھیڑیے کٹہروں میں بند تھے اور بڑی خاطر دشت سے رکھے جاتے۔”",Entertainment
381,زبانِ‌ اردو اور دہلی و لکھنؤ کی تقلید,https://urdu.arynews.tv/urdu-lughat-khawaja-ishrat/,اردو لغات، قواعد اور صحتِ زبان کے لیے عشرت لکھنوی کی تصانیف آج بھی نہایت مفید اور کارآمد ہیں۔ وہ انیسویں صدی میں اردو زبان کے ایک عاشق اور پُر زور داعی کے طور پر ہم عصروں میں نمایاں ہوئے۔ لکھنؤ کے اس شاعر اور نثر نگار کا اصل نام خواجہ محمد عبدالرؤف خان تھا جن کا خیال تھا کہ اردو زبان اپنی خوبیوں کے سبب ہندوستان پر راج کرے گی اور ضرور علمی زبان بنے گی۔ وہ اردو بولنے اور لکھنے کے لیے دہلی و لکھنؤ کی تقلید کو ہندوستانیوں کے لیے ضروری خیال کرتے تھے اور سمجھتے تھے کہ یہ زبان کے مراکز ہیں جن کی تقلید نہ کی گئی تو ہر دوسرے شہر کی اردو الگ ہوگی اور لوگوں کو اس کا سمجھنا دشوار ہوگا۔ جانِ اردو عشرت لکھنوی کی اردو نحو اور محاورات پر مفید کتاب ہے جس سے یہ اقتباس آپ کی دل چسپی کے لیے پیش ہے۔ ’’جو لفظ یا جو اصطلاح یا جو محاورہ ہندوستان کے کسی شہر میں یا کسی صوبے میں بولا جاتا ہے اور دہلی اور لکھنؤ میں وہ مستعمل نہیں ہے اور زبان دانانِ دہلی اور لکھنؤ نے اسے قبول نہیں کیا تو وہ ٹکسال باہر اور غلط ہے۔ یہی سبب ہے کہ بعض اجنبی الفاظ اخبارات میں مستعمل ہورہے ہیں یا دوسرے شہروں میں بکثرت بولے جاتے ہیں، مگر عام ہندوستان کے لوگ اُسے غلط مانتے ہیں اور اس سے احتراز کرتے ہیں۔ اس کا سبب یہ ہے کہ اس کی صحت کا سرٹیفکیٹ زبان کے کالج سے حاصل نہیں ہوا یعنی دہلی اور لکھنؤ کے فصحا کے نظم و نثر کلام میں دیکھنے میں نہیں آیا اور ان کی زبانوں پر اس کا استعمال نہیں ملتا۔‘‘ ’’مثال کے طور پر لکھا جاتا ہے، ایک لفظ ہے “ٹھہرنا”، بفتح ہائے ہوّز۔ دہلی اور لکھنؤ میں بولا جاتا ہے اور دونوں جگہ کے مستند شعرا نے اسی طرح نظم کیا ہے۔ فصیح الملک مرزا داغ دہلوی مرحوم نے بھی اس کو ثمر، سفر، سحر کے قافیے میں لکھا ہے: کیونکر پڑے گا صبر الٰہی رقیب کوگر بعد مرگ میری طبیعت ٹھہر گئی راہ دیکھیں گے نہ دنیا سے گزرنے والےہم تو جاتے ہیں ٹھہر جائیں ٹھہرنے والے غم کھاتے کھاتے ہجر میں تو روح بھر گئیاب زہر کھائیں گے یہی دل میں ٹھہر گئی لیکن اس کو لاہور کے تمام لوگ ٹھیرنا بولتے ہیں اور پنجاب کی تمام کتابوں میں یہ لفظ اسی طرح لکھا جاتا ہے لیکن پنجاب کے سوا ہندوستان میں کوئی شہر اس کی تقلید نہیں کرتا اس لیے یہ لفظ ٹکسال باہر ہے۔‘‘ ’’ اسی طرح حیدرآباد میں تقصیر کا لفظ صرف حضور کے معنی پر بولا جاتا ہے مگر لکھنؤ کے عوام عام خاص اس جدت کو غلط جانتے ہیں، اس لیے حیدرآباد کے سِوا تمام ہندوستان کے لوگ اسے غلط جانتے ہیں اور اس معنی پر اس کا استعمال نہیں کرتے۔ افسوس ہے کہ اس زمانے میں بعض نا آشنا نے خود روی اختیار کی ہے اور دہلی اور لکھنؤ کے اس اقتدار کو مٹانے کی کوشش کرنا چاہتے ہیں اور اُس کی لطافتِ زبان اور فصاحتِ کلام سے خار کھاتے ہیں۔‘‘ ’’اردو ادب ایسی سہل نہیں کہ بغیر کسی تحصیل کے کوئی اس کی معنوی خوبیوں سے آگاہ ہو سکے۔ لوگوں نے معیارِ ہمہ دانی انگریزی زبان کو بنا لیا ہے۔ ایک ہندوستانی ایم اے سمجھتا ہے کہ میں اردو کا بھی مالک ہوں۔ حالانکہ دو سطریں صحیح اردو کی نہیں لکھ سکتا۔ اس ضد میں زبان خراب ہو رہی ہے اور ہندوستان کے لوگ جس درخت پر بیٹھے ہیں اُس کی جڑ کاٹ رہے ہیں۔ اگر تمام ہندوستان جہالت کے دریا میں غرق ہو جائے جب بھی وہ عظمت اور وہ عزت جو خدا نے زبان کے بارے میں دہلی اور لکھنؤ کو دی ہے، کسی طرح کم نہیں ہو سکتی۔‘‘ ’’فرض کیجیے آج تمام ہندوستان کے لوگ اتفاق کرلیں کہ ہم دہلی اور لکھنؤ کی پیروی نہیں کریں گے اور اپنی اپنی زبان بولیں گے۔ نتیجہ یہ ہو گا کہ ہر شہر کی بولی الگ الگ ہو گی۔ ایک شہر کا اخبار دوسرے شہر کے لوگوں کی سمجھ میں نہ آئے گا۔ کوئی کہے گا ٹوپی پہنی، کوئی کہے گا ٹوپی اوڑھی۔ کوئی کہے گا ٹوپی لٹکائی کوئی کہے گا ٹوپی باندھی، کوئی کہے گا ٹوپی چپکائی، کوئی کہے گا ٹوپی لٹکائی، کوئی کہے گا ٹوپی دھری، کوئی کہے گا ٹوپی لگائی، کوئی کہے گا ٹوپی سجی، کوئی کہے گا ٹوپی چڑھائی۔ اتنا بڑا فرق صرف ایک لفظ ایک معنی میں ہو گا تو پوری زبان کا کیا ذکر ہے۔ یہ ایک موٹی بات تھی جو ہم نے بیان کی۔ ورنہ زبان میں باریک پیچیدگیاں بہت ہیں۔ سب کے سب ایک قہار سمندر میں غوطہ کھا کر مرجائیں گے اور جو زندہ رہیں گے جہالت اور مزدوروں کی زندگی بسر کریں گے؛ اور اردو زبان کا جنازہ نکل جائے گا۔ لیکن دہلی اور لکھنؤ کی عظمت و فصاحت و بلاغت بیان و زبان کا نام ہمیشہ قائم رہے گا۔‘‘,Entertainment
382,پریم چند: آدمی یا دیوتا!,https://urdu.arynews.tv/gorakhpuri-writer-and-poet/,اردو ادب میں پریم چند اور فراق گورکھپوری دونوں کو ان کی تخلیقات کی بدولت بلند مقام و مرتبہ، شہرت اور مقبولیت حاصل ہوئی۔ فراق عہد ساز شاعر اور نقّاد تھے اور پریم چند اردو اور ہندی کے افسانہ نگار تھے جن کی تحریریں جیسے جادوئی اسلوب کی حامل تھیں۔ فراق بھی پریم چند کی تخلیقات سے بہت متاثر ہوئے اور بعد میں اُن سے تعلق بھی استوار ہوا۔ یہ فراق کی تحریر ہے جس میں انھوں نے پریم چند سے اوّلین تعارف، پہلی ملاقات اور تعلقِ خاطر کو بیان کیا ہے۔ ملاحظہ کیجیے۔ ہندوستانمیں لگ بھگ ہر سال پندرہ سو کہانیاں یا مختصر افسانے لکھے جاتے تھے۔ اور اردو میں تو ایک ہی آدمی تھا جس نے کہانی لکھنے کے لئے پہلے پہل قدم اٹھایا اور وہ تھے پریم چند۔ جاڑوں کے دن تھے، ہمارے یہاں گھر پر ’’زمانہ‘‘ کا تازہ شمارہ آیا تھا جو بزرگوں کے دیکھنے کے بعد ہمارے بھی ہاتھ لگا۔ اس میں پریم چند کی ایک کہانی چھپی تھی ’’بڑے گھر کی بیٹی۔‘‘ جیسے جیسے وہ کہانی میں پڑھتا گیا، میرے دل کی دھڑکن اور سانسوں کی رفتار تیز ہوتی گئی اور پلکیں بھیگتی گئیں۔ پریم چند سے یہ میری پہلی ملاقات تھی۔ آج تک کسی کہانی کا مجھ پر وہ اثر نہ ہوا تھا جیسا کہ اس کہانی کا ہوا تھا۔ اس کے بعد لگ بھگ ہر مہینہ ’’زمانہ‘‘ میں پریم چند کی کہانی چھپتی اور میں اسے کلیجے سے لگا کر پڑھتا۔ ہر مہینہ پریم چند کی نئی کہانی ’’زمانہ‘‘ میں چھپنا دنیائے ادب کا ایک واقعہ تصور کیا جاتا۔ یہ کہانیاں لڑکوں، لڑکیوں، سب کو ایک طرح متاثر کرتی تھیں۔ کہانیوں کو پڑھ کر مولانا شبلی جیسے عالم کی آنکھوں میں آنسو آجاتے تھے اور وہ کہہ اٹھتے تھے کہ ہندوستان کے سات کروڑ مسلمانوں میں ایک بھی ایسا سحر نگار نہیں ہے۔ لوگ سوچتے تھے کہ پریم چند آدمی ہیں یا دیوتا۔ کچھ سال بیت گئے۔ میں امتحانوں میں کامیابی حاصل کرتا ہوا بی۔ اے میں آچکا تھا۔ گرمیوں کی چھٹیوں میں الہ آباد سے اپنے وطن گورکھپور آ گیا تھا۔ ایک دن شام کو گورکھپور میں ایک بڑے بینک کی بلڈنگ میں سیر کرنے کے لئے نکل گیا تھا۔ وہاں میرے ایک دوست مہابیر پرساد پود دار ملے، جن کے ساتھ ایک صاحب اور تھے۔ وہ بظاہر ایک بہت ہی معمولی آدمی معلوم ہوتے تھے، گھٹنوں سے کچھ ہی نیچے تک کی دھوتی، کرتا، جو عام کرتوں سے بہت چھوٹا کٹا ہوا تھا، پیروں میں معمولی جوتا۔ میں پود دار سے نئی کتابوں کے بارے میں باتیں کرنے لگا۔ ان کے ساتھی بھی گفتگو میں شریک ہوگئے اور بات پریم چند کی آگئی۔ پود دار نے مجھ سے پوچھا کہ تم پریم چند سے ملنا چاہتے ہو؟ مجھے ایسا معلوم ہوا گویا وہ مجھ سے پوچھ رہے ہوں، دنیا بھر کی دولت پر قبضہ کرنا چاہتے ہو؟ اس خوش نصیبی پر یقین ہی نہیں آتا تھا کہ پریم چند کو اپنی آنکھوں سے دیکھ سکوں گا۔ میں نے ان کا بالکل نہ یقین کرنے کے لہجہ میں پوچھا، ’’پرم چند سے ملنا! کیسے، کہاں اور کب؟’‘ دونوں آدمی ہنسنے لگے اور پود دار نے بتایا کہ ان کے ساتھ جو صاحب ہیں وہی پریم چند ہیں۔ میری سانس اندر کی اندر اور باہر کی باہر رہ گئی، بلکہ انتہائی مسرت کے ساتھ میری کچھ دل شکنی سی ہوئی۔ اس لئے کہ پریم چند بہت معمولی صورت شکل کے آدمی نظر آئے اور میں سمجھے بیٹھا تھا کہ اتنا بڑا ادیب معمولی شکل کا آدمی نہیں ہوسکتا۔ پھر بھی پریم چند کو دیکھ کر بہت خوش ہوا۔ یہ جان کر تو میں خوشی سے جھوم گیا کہ پریم چند گورکھپور میں میرے مکان سے آدھے فرلانگ پر نارمل اسکول کے ایک بنگلہ میں مستقل طور پر مقیم رہیں گے۔ میں اور پریم چند تو فوراً گھل مل گئے۔ ہم دونوں ایک ہی مزاج کے تھے۔ دوسرے دن سے تیسرے پہر پریم چند کے گھر جانا میرا روز کا معمول بن گیا۔ پریم چند نارمل اسکول کے سکینڈ ماسٹر اور بورڈنگ ہاؤس کے سپریٹنڈنٹ تھے، اپنے چھوٹے سے بنگلے کے صحن میں چند درختوں کے سائے میں تیسرے پہر چند کرسیاں ڈال لیتے تھے، ایک چھوٹی سی میز بھی لگا لیتے تھے۔ اسی صحن میں ہر تیسرے پہر ملنا میرا روز کا معمول بن گیا تھا۔ شاعری، ادب، کتابیں، مصنف، فلسفہ ہماری گفتگو کے موضوع تھے۔ کبھی کبھی ان لوگوں کا بھی ذکر چھڑ جاتا، جو ذکر کے قابل نہیں ہوتے تھے۔ ایسے بھی مواقع آجاتے جب کہ وہ اپنے بچپن کا حال یا خاندان کی باتیں سنایا کرتے تھے۔ اس طرح ان کی زندگی کاپورا کردار میرے سامنے آ گیا۔ ان کی باتوں میں بڑی معصومیت ہوتی تھی، بڑی سادگی، بڑی بے تکلفی۔ اس طرح باتوں کے دوران انہوں نے بتایا کہ ان کے بچپن کے زمانے میں جب ان کے والد ڈاک خانے کے ملازمت کے سلسلے میں گورا دور میں رہتے تھے، اسکول میں پریم چندکی دوستی ایک تمباکو بیچنے والے کے لڑکے سے تھی۔ اسکول سے واپسی کے وقت اس لڑکے کے گھر پر پریم چند جاتے تھے۔ وہاں بزرگوں میں حقہ کے کش جاری رہتے تھے اور ’’طلسمِ ہوش رُبا‘‘ روزپڑھا جاتا تھا۔ ’’طلسم ہوش ربا‘‘ سنتے سنتے بچپن میں ہی پریم چند کی خوابیدہ خیالی دنیا جاگ اٹھی جیسے ’’الف لیلہ‘‘ پڑھ کر مشہور ناول نگار ڈکنس کا سویا ہوا شعور فن جاگ اٹھا تھا۔ پھر اردو نثر کی روانی بھی پریم چند کے اندر گرج اٹھی۔ پریم چند کا بچپن بہت غریبی میں گزرا۔ باپ کی تنخواہ بیس بچیس روپے تھے۔ پھر ماں سوتیلی تھی۔ تیرہ چودہ سال کی عمر میں چار پانچ روپے کے ٹیوشن کے لئے تین میل جانا اور تین میل آنا پڑتا تھا۔ ایک بار ایسا گھر ملا کہ اسی گھر کے اصطبل میں سائیس کے ساتھ رہنا پڑتا تھا۔ سیکڑوں مواقع ایسے آئے کہ ایک پیسے کے چنے بھنا کر اسی کو کھا کر دن کاٹ دیا۔ اسی زمانے میں ایک ہیڈ ماسٹر نے انہیں ذہین سمجھ کر کچھ سہولیتں بہم پہنچائیں اور اس طرح وہ انٹرنس پاس کر کے کسی اسکول میں بیس بائیس روپے پر ٹیچر ہوگئے۔ ان کے والد نے اسی زمانے میں پریم چند کی شادی بھی کر دی تھی۔ ایسی شادی کہ دوچار ہفتوں بعد ہی بیوی سے جدا ہونا پڑا۔ اسی حالت میں باپ بھی چل بسے۔ سوتیلی ماں اور سوتیلے بھائی کا بوجھ بھی پریم چند کے کندھوں پر آرہا۔ کہنے کا مطلب یہ ہے کہ دس بارہ سال کی عمر سے لگ بھگ بیس بائیس سال کی عمر تک جیسی تلخ زندگی پریم چند کی تھی، اردو یا کسی زبان کے ادیب کی زندگی شاید ہی اتنی پُر الم رہی ہو۔ ہم اور آپ تو شاید ایسے امتحان میں مٹ کر رہ جاتے۔ اسی دور میں پریم چند نے پرائیویٹ طور پر ایف۔ اے، بی۔ اے اور بی۔ ٹی کے امتحانات بھی پاس کئے۔ محکمۂ تعلیم میں انہیں ملازمت مل گئی۔ وہی زمانہ زندۂ جاوید تخلیقات کا ابتدائی دور ہے جنہیں آج لاکھوں آدمی کلیجہ سے لگائے پھرتے ہیں۔ پریم چند اب اپنی اردو تخلیقات کو ہندی میں بھی شائع کرنے لگے تھے لیکن اسے اگر اردو زبان اور ادب کا جادو نہ کہیں تو کیا کہیں کہ ہندی میں ان کی پہلی ہی کتاب چھپی تھی کہ وہ ہندی کے سب سے بڑے ادیب مان لئے گئے اور اگر وہ اردو نہ جانتے ہوتے اور صرف ہندی جانتے تو اتنی شان دار اور منجھی ہوئی زبان نہ لکھ پاتے۔ یہ وقت لگ بھگ ۱۹۱۹ء کا ہے۔ اسی زمانے میں میں نے آئی۔ سی۔ ایس کی نوکری چھوڑی اور پریم چند نے بھی، جن کی نوکری ایک ہزار روپے تک جاتی۔ عدم تعاون کی تحریک کے سلسلہ میں میرے ساتھ ہی اپنی ملازمت کو خیر باد کہہ دیا۔ اس کے بعد وہ پندرہ سولہ سال اور زندہ رہے۔ اس عرصے میں لگ بھگ دس ناول اور سو کہانیاں ان کے قلم سے نکلیں۔ یہ ہیں وہ یادیں جو پریم چند کے متعلق میرے ذہن میں محفوظ ہیں۔ پریم چند کی قبل از وقت موت نے اردو ہندی ادب اور ادیبوں کو یتیم کردیا۔ جو ادب درباروں اور رئیسوں کی محفلوں کی چیز تھی، اس زبان و ادب کو پریم چند نے کروڑوں بیگھے لہلہاتے کھیتوں میں اور کسانوں کے جھونپڑوں میں لا کر کھڑا کر دیا۔ ہماری ہزاروں سال کی تہذیب میں بھارت ورش کی دیہاتی زندگی کی آنکھ کھول دینے والی تصویر کشی ہندوستان کے کسی زبان کے کسی ادیب نے نہیں کی تھی۔,Entertainment
383,قیامِ پاکستان اور لائبریری تحریک,https://urdu.arynews.tv/pakistan-library-association/,لاہور جو کتب خانوں کا شہر اور لائبریری تحریک کا مرکز تھا، قیامِ پاکستان کے وقت رونما ہونے والے واقعات کے باعث اس کی تمام تر لائبریری سر گرمیاں ماند پڑ چکی تھیں۔ کتب خانوں میں کام کرنے والے عملے کی اکثریت ہندوؤں کی تھی، ان کے ہندوستان چلے جانے کی وجہ سے کتب خانے بند ہو گئے۔ ۱۹۱۵ء میں قائم ہونے والا ’لائبریری اسکول‘ بند ہو گیا، لائبریری پروفیشن کا ترجمان رسالہ ’ماڈرن لائبریرین‘ کی اشاعت بند ہو گئی۔ ایسی صورتِ حال میں کتب خانوں کا قیام اور لائبریری تحریک کو بالکل ہی ابتداء سے شروع کرنے کی ضرورت تھی۔ یہ دور مصائب و مشکلات اور جدوجہد کا دور تھا۔ لائبریرین شپ سے تعلق رکھنے والی محترم شخصیات اور وہ لوگ جنہوں نے ہندوستان سے پاکستان ہجرت کی تھی سب ہی نے ان مشکل حالات میں لائبریرین شپ کے فروغ اور ترقی کے لیے خلوصِ دل کے ساتھ دن رات محنت کر کے نہ صرف لائبریری تحریک کی بنیاد رکھی بلکہ اسے پروان چڑھانے کی مسلسل انفرادی اور اجتماعی جدوجہد کرتے رہے ان احباب نے ایسی منصوبہ بندی کی کہ آج پاکستان لائبریرین شپ ترقی کے اعتبار سے دوسرے شعبوں سے کسی بھی طرح کم نہیں۔ ان قابلِ تعریف شخصیات میں خان بہادر اسد اللہ خان، محمد شفیع، نور محمد خان، خواجہ نور الٰہی، فضل الٰہی، عبدالسبحان خان، عبدالصبوح قاسمی، عبدالرحیم، ڈاکٹر محمد علی قاضی، الطاف شوکت، فرحت اللہ بیگ، جمیل نقوی، الحاج محمد زبیر، سید ولایت حسین شاہ، حبیب الدین احمد، ڈاکٹر عبدالمعید اور ابن حسن قیصر شامل ہیں۔ لائبریری تحریک کو منظم کرنے اور فروغ دینے میں یہ احباب انفرادی اور اجتماعی کوششیں کرتے رہے، ان میں ڈاکٹر عبدالمعید اگلی صف میں نظر آتے ہیں اور دیگر احباب ان کے شانہ بہ شانہ تھے، قیصر صاحب اس دور کے ایک سرگرم کارکن کی حیثیت سے ہر جگہ نظر آتے ہیں۔ لاہور ہی میں برطانوی ہندوستان میں قائم ہونے والی پنجاب لائبریری ایسوسی ایشن قیام پاکستان کے بعد ۱۹۴۸ء میں مغربی پاکستان لائبریری ایسو سی ایشن کے نام سے قائم ہوئی لیکن صوبوں کے ادغام کے بعد اسے دوبارہ پنجاب لائبریری ایسوسی ایشن کا نام دے دیا گیا۔ اس ایسوسی ایشن نے دسمبر ۱۹۴۹ء میں ’’ ماڈرن لائبریرین‘‘ ( نیو سیریز) شائع کیا لیکن یہ جولائی ۱۹۵۰ء میں بند ہو گیا۔ ۱۹۴۸ء میں پنجاب لائبریری ایسوسی ایشن نے لائبریری سائنس میں سر ٹیفکیٹ کورس شروع کیا لیکن یہ ایک سال میں بند ہو گیا۔ اِسی دوران ڈاکٹر عبدالمعید سندھ یونیورسٹی کے لائبریرین مقرر ہوئے اور لاہور سے کراچی منتقل ہو گئے۔ اب کراچی میں لائبریری سرگرمیوں کا آغاز ہوا۔ کراچی لائبریری ایسوسی ایشن ۱۹۴۹ء میں قائم ہوئی۔ اس ایسوسی ایشن نے لائبریری سائنس میں سر ٹیفکیٹ کورس بھی شروع کیا جو کراچی میں اپنی نوعیت کا اوّلین کورس تھا۔ اس کورس نے لائبریرین شپ کو بنیاد فراہم کرنے میں بہت مدد دی۔ پاکستان ببلو گرافیکل ورکنگ گروپ ۱۹۵۰ء اور پا کستان لائبریری ایسوسی ایشن کی بنیاد کراچی میں مارچ ۱۹۵۷ء میں رکھی گئی۔ قیصر صاحب ان اداروں کے قیام اور سر گرمیوں میں دیگر احباب کے ہمراہ خاموشی سے جدوجہد کرتے دکھائی دیتے ہیں۔ ۱۹۶۰ء میں پاکستان لائبریرین شپ میں ایک ایسی انجمن معرضِ وجود میں آئی جس نے مختصر وقت میں کتب خانوں اور لائبریری تحریک کے فروغ میں نمایاں کارکردگی کا مظاہرہ کر دکھایا۔ یہ انجمن شہید حکیم محمد سعید کی سر پرستی میں ’انجمن فروغ و ترقی کتب خانہ جات، اسپل (SPIL) کے نام سے قائم ہوئی۔ ایسوسی ایشن نے ملک کے مختلف شہروں میں لائبریرین شپ کے مختلف موضوعات پر یکے بعد دیگرے قومی نوعیت کے سیمینار، ورکشاپس اور کانفرنسیں منعقد کیں، کتب خانوں کے فروغ و ترقی کے منصوبے اور تجاویز حکومت کو پیش کیں۔ شہید حکیم محمد سعید نے نہ صرف اسپل (SPIL) کے پرچم تلے کتب خانوں کی ترقی کے لیے جدوجہد کی بلکہ دیگر لائبریری انجمنوں کی بھی سرپرستی کی اور ان کے تحت ہونے والے کتب خانوں کی ترقی کے پروگراموں کے ذریعہ حکومت کو ملک میں کتب خانوں کے قیام اور ترقی کا احساس دلاتے رہے۔ قیامِ پاکستان کا ابتدائی دور مسائل اور مشکلات کا دور تھا۔ حکومت بعض اہم اور قومی نوعیت کے امور کی انجام دہی میں مصروف رہی جس کے نتیجہ میں تعلیم بشمول کتب خانوں کی جانب فوری توجہ نہ ہو سکی۔ ملک میں کتب خانوں کے قیام اور لائبریری تحریک کے سلسلے میں حکومتِ پا کستان کی جانب سے جو اوّلین اقدام سامنے آیا وہ امپیریل لائبریری کلکتہ کے سابق لائبریرین‘ انڈین لائبریری ایسوسی ایشن کے بانی سیکریٹری، لائبریری ایسوسی ایشن لندن کے فیلو اور اسا ڈان ڈکنسن کے شاگرد خان بہادر خلیفہ محمداسد اللہ خان کا تقرر وزارتِ تعلیم حکومت پاکستان میں بطور ’’آفیسر بکارِ خاص‘‘ (Officer on Special Duty) تھا جنہوں نے ہندوستان کو خیر باد کہتے ہوئے پاکستان ہجرت کی۔ خان بہادر صاحب کو ہندوستان لائبریرین شپ میں بہت ہی بلند مقام حا صل تھا۔ ۱۹۳۵ء میں برطانوی حکومت نے انہیں اُن کی اعلیٰ لائبریری خدمات کے اعتراف میں ’’خان بہادر‘‘ کے خطاب سے نوازا۔ قدرت نے خان بہادر صاحب کو پاکستان میں بہت کم مہلت دی۔ وہ ۲۳ نومبر ۱۹۴۸ء کو رحلت کر گئے۔ مختصر عرصہ میں بھی انہوں نے پاکستان میں لائبریری تحریک اور ملک کی قومی لائبریری کی بنیاد رکھی۔ بقول ڈاکٹر ممتاز انور، اسداللہ نے افسر بکارِ خاص کی حیثیت سے کراچی میں مختصر عرصہ خدمات انجام دیں جہاں انہوں نے بنیادی نوعیت کے کام کیے۔ اس میں شک نہیں کہ ڈائریکٹریٹ آف آرکائیوز و لائبریریز اور  نیشنل لائبریری ۱۹۴۹ء میں اسد اللہ کے کام کے نتیجے میں معرضِ وجود میں آئے۔ ‘ ڈاکٹر حیدر کا کہنا ہے کہ ’’ حقیقت خواہ کچھ بھی ہو ایک بات مسلمہ ہے وہ یہ کہ ۱۹۴۹ء میں ڈائریکٹریٹ آف آرکائیوز و لائبریریز کا قیام بہادر صاحب کی کوششوں کا مرہون منت ہے۔‘‘ اس طرح پاکستان میں لائبریری تحریک کا آغاز کراچی سے اور لاہور سے بیک وقت شروع ہوا۔ گویا لاہور سے انجمن سازی کا آغاز ہوا اور کراچی سے کتب خانوں کے قیام اور فروغ کے لیے منصوبہ بندی کی گئی۔ بعد ازاں انجمن سازی کی سرگرمیاں کراچی سے پورے آب و تاب سے شروع ہو گئیں۔ (کتاب یادوں کی مالا از قلم رئیس احمد صمدانی سے اقتباس),Entertainment
384,جب صدر ضیاء الحق نے کارڈ اپنے اے ڈی سی کو دیا اور کہا، ’’ہم آئیں گے!‘‘,https://urdu.arynews.tv/khalid-hameed-and-zia-ulhaq/,5 اپریل 1982ء کو ہماری شادی تھی۔ ہم نے سوچ سمجھ کر یہ تاریخ رکھی تھی۔ تب اسلام آباد میں خوش گوار موسم ہوا کرتا ہے۔ نہ گرمی نہ سردی بلکہ بہار کا سا موسم۔ بارش کا بھی کوئی امکان نہیں ہوتا لیکن جناب اللہ نے بھی تو اپنی شان دکھانی تھی۔ حیرت انگیز اور دھماکا خیز آمد صدر ضیاءُ الحق کی تھی جن کے آنے کا کوئی امکان نہیں تھا۔ ہمارے وہم و گمان میں بھی نہیں تھا کہ وہ شرکت کریں گے۔ قصّہ یہ ہے کہ ہر 23 مارچ کو ضیا صاحب سے ملاقات ہوتی۔ راولپنڈی کے ریس کورس گراؤنڈ میں سالانہ فوجی پریڈ انجام پاتی جس کی سلامی صدر ضیا لیتے۔ اور ہماری ذمے داری اس پر براہِ راست رواں تبصرہ کرنا تھا۔ پہلے سال ہی انھوں نے شاباش دینے کے لیے ہماری پوری ٹیم کو اپنے گھر پر بلایا۔ اس کے بعد یہ معمول بن گیا۔ 1982ء میں ملنے گئے تو میں نے انھیں دعوت نامہ پیش کیا۔ انھوں نے بہت خوشی کا اظہار کرتے ہوئے کارڈ اپنے اے ڈی سی کو دیا اور کہا ’’ہم آئیں گے۔‘‘ بات آئی گئی ہو گئی۔ ہم نے سوچا کہ انھوں نے دل رکھنے کو کہہ دیا۔ ان کو آنے کا کہاں وقت ملے گا۔ ادھر سے کوئی اطلاع نہیں آئی، اس لئے، بھول گئے اور شادی کے ہنگاموں میں گم ہو گئے۔ ولیمے کے دن صبح کے وقت میں مونا کے ساتھ اپنے نانا اور رشتے کی ایک بزرگ خاتون کو سلام کرنے نکل گیا۔ وہ شادی میں نہیں آسکے تھے۔ ابھی ہم وہاں پہنچے ہی تھے کہ ایک پیغامبر بھاگتا ہوا آیا کہ جلدی واپس آئیں، صدر صاحب آرہے ہیں۔ میں نے پوچھا، کون سے صدر صاحب؟اْس نے کہا ’’ضیا صاحب‘‘۔ میں نے کہا کہ غلط فہمی ہوئی ہو گی، کسی انجمن کے صدر آرہے ہوں گے۔ جب اس نے اصرار کیا تو ہم واپس گھر پہنچے۔ وہاں دیکھا کہ سیکورٹی کے سربراہ اور ان کا عملہ بیٹھا ہوا تھا۔ انھوں نے سارے انتظامات دیکھے اور ہر طرح اطمینان حاصل کرنے کے بعد اپنا خصوصی عملہ وہاں تعینات کرنے کی اجازت حاصل کی۔ اس کے بعد ہمارے گھر کے چاروں طرف اکھاڑ پچھاڑ شروع ہو گئی۔ خصوصی کمانڈوز نے جگہیں سنبھال لیں۔ یہاں تک کہ گھر کے اندر بھی فوجی گھوم رہے تھے۔ لگا کہ مارشل لا آج لگا ہے۔ مہمانوں کی فہرستیں بھی انھوں نے قبضے میں لے لیں اور کہا کہ بغیر اجازت کے کوئی اندر نہیں آئے گا۔ اِس بھاگ دوڑ کا ایک فائدہ یہ ہوا کہ شہر کے دوسرے محکمے بھی حرکت میں آگئے۔ گھر کے چاروں اطراف صفائی شروع ہوگئی اور خصوصی لائٹیں لگا دی گئیں، جس سے سارا علاقہ روشن ہو گیا۔ ان کے لیے میں کئی روز سے کوشش کر رہا تھا۔ مگرکوئی ہِل جل نہیں تھی۔ اب ایک دم دوڑ شروع ہو گئی۔ اب مسئلہ یہ تھا کہ ولیمے کی دعوت شام کو تھی جس کا انتظام باہر لان میں کیا گیا تھا۔ لیکن حکم یہ ملا کہ صدر صاحب کھانے میں شرکت نہیں کر یں گے۔ شام کو جلدی آکے کچھ دیر ٹھہر کر چلے جائیں گے۔ چناں چہ کھانے کے سارے انتظامات روک کر چائے اور دوسرے لوازمات کا بندوبست کیا گیا۔ اس دوران صدر کے ملٹری سیکرٹری، کرنل ظہیر ملک بھی رابطہ کرتے رہے۔ میں نے جب اِس افراتفری کی وجہ پوچھی تو معلوم ہوا کہ ان کا عملہ دعوت نامہ کہیں رکھ کر بھول گیا۔ ہماری طرح انھوں نے بھی یہ سوچا کہ کون سا صدر نے وہاں جانا ہے! مگر اخباروں نے شرارت کر ڈالی۔ صبح اخباروں میں شادی کی بڑی بڑی تصویروں کے ساتھ جب خبر چھپی تو صدر صاحب کی اس پر نظر پڑی۔ فوراً انھوں نے استفسار کیا کہ اِس شادی میں تو ہمیں شرکت کرنی تھی۔ اب وہاں دعوت نامے کی ڈھونڈ پڑ گئی اور جب کارڈ ملا تو وہ ولیمے کی دعوت تھی۔ اسٹاف کی جان میں جان آئی۔ فوراً بتایا گیا ’’ سر! آپ کا بلاوا آج ولیمے میں ہے۔‘‘ لیکن اس دن انھیں پشاور کسی ضروری میٹنگ میں جانا تھا اور واپسی میں ڈنر میں شرکت کرنا تھی۔ لیکن ان کا اصرار تھا کہ میں تھوڑی دیر کے لیے ہی سہی، مبارکباد دینے جاؤں گا ضرور۔ ہمیں ان کی آمد کا وقت شام پانچ بجے بتایا گیا۔ لیکن جیسا کہ میں نے بتایا لڑکی کی تلاش سے لے کر شادی تک کوئی کام ہمارا آسان نہ تھا۔ لہٰذا جناب، شام ہوتے ہی آندھی آگئی۔ آندھی کیا تھی طوفان تھا جو پورے اسلام آباد، پنڈی اور پشاور تک کے علاقوں میں آیا اور جس نے سب کچھ تہ و بالا کر ڈالا۔ صدر صاحب کا ہیلی کاپٹر پشاور سے واپسی میں راستے میں کہیں اتارنا پڑا، جہاں انھوں نے مغرب کی نماز ادا کی۔ ایک بار پھر ان کی آمد کے امکانات معدوم ہونے لگے۔ ہم شش وپنج میں مبتلا ہو گئے۔ سیکورٹی کے باعث ولیمے کے دوسرے انتظامات بھی نہیں کیے جاسکتے تھے اور اوپر سے آندھی طوفان نے سب کچھ اکھاڑ پھینکا۔ لیکن شاید ان کا ارادہ مصمم تھا یا ہماری دعائیں تھیں کہ شام سات بجے کے قریب اطلاع ملی، مہمانِ گرامی پہنچنے والے ہیں۔ تھوڑی دیر بعد موٹروں کا قافلہ گھر کے سامنے آکر رکا اور صدر صاحب، سفید شیروانی میں ملبوس مخصوص مسکراہٹ کے ساتھ تشریف لائے۔ میری والدہ مرحومہ نے بڑے خوبصورت الفاظ کے ساتھ ان کا استقبال کیا۔ سب کچھ ٹھیک جا رہا تھا کہ عین صدر صاحب کی آمد سے چند لمحے پہلے مووی بنانے والے کا کیمرہ گھبراہٹ میں ایسا گرا کہ اس نے کام کرنا چھوڑ دیا۔ لہٰذا ولیمے کی ہمارے پاس کوئی ویڈیو نہیں۔ شادی اور مہندی کی ویڈیو ہم نے امریکا آنے سے پہلے کسی کو دی کہ اسے امریکی سسٹم کے مطابق تبدیل کر دیں۔ وہ ان سے ایسی ضائع ہوئی کہ اب وہ ریکارڈ بھی نہیں۔ بس کچھ تصویریں رہ گئی ہیں جن میں سے ایک آپ دیکھ سکتے ہیں۔ لیکن اصل تصویریں اور لمحے ذہن پر نقش ہیں۔ کیسے کیسے محبت کرنے والے لوگ اِس میں اپنا خلوص نچھاور کرنے آئے اور ان میں سے بہت سے اب دنیا میں نہیں رہے۔ ہم کیسے بھول سکتے ہیں، عبیداللہ بیگ مرحوم کو جنہوں نے نکاح کے بعد میرا سہرا پڑھا اور مونا کے گواہ بنے۔ پھر میری والدہ کیسے سایہ کیے ہوئی تھیں۔مونا کے والد مصطفیٰ راہی، جو بیٹی کے گھر سے جانے پر کتنے غم زدہ تھے۔ بھائیوں سے بڑھ کر محمد عارف مرحوم، جن کی ترجمہ کی ہوئی خبریں کئی برس ہم نے پڑھیں۔ غرض کس کس کو یاد کیجیے، کسے بھول جائیے! میں سمجھتا ہوں، ہم دونوں کے والدین کی دعاؤں کے باعث شادی کو چار چاند لگے۔ ہماری کسی نیکی کا صلہ یا ہمارے گھر میں مونا کے بھاگوان قدم کہ شادی کے آغاز پر ہی ایک صوفی گھرانے کے بزرگ صاحبزادہ نصیر الدین نصیر گولڑویؒ نے خود آکر دعا فرمائی اور شادی کا سہرا بھی لکھا۔ لاتعداد لوگوں نے اپنی محبت کے پھول نچھاور کیے۔ اور پھر سربراہِ مملکت نے باوجود اتنی رکاوٹوں اور وقت کی قلّت کے، ایک ادنیٰ سے فن کار کا مان اور عزت بڑھانے کی خاطر بنفسِ نفیس شرکت کر کے ان لمحات کو ہمیشہ ہمیشہ کے لیے یادگار بنا دیا۔ (پی ٹی وی کے معروف نیوز کاسٹر خالد حمید کی آپ بیتی سے اقتباس),Entertainment
385,"""چن وے”  اور اساطیرِ لالی وڈ!",https://urdu.arynews.tv/noor-jehan-punjabi-film/,"""چن وے” کئی دہائیوں قبل ریلیز ہونے والی وہ پنجابی فلم تھی جسے نہ صرف شائقین کی جانب سے زبردست پذیرائی ملی بلکہ کاروباری لحاظ سے اس فلم نے تہلکہ مچا دیا تھا۔ اس وقت لالی وڈ میں‌ یہ تأثر گہرا ہو گیا کہ نور جہاں اس فلم کی ہدایت کار ہیں اور ساتھ ایک افواہ یہ پھیل گئی کہ چن وے کی موسیقی نورجہاں کی ترتیب دی ہوئی ہے۔ فلم کے پوسٹر پر ڈائریکشن کے لیے نور جہاں کا نام تو درج بھی تھا، لیکن جب کئی دہائیوں‌ بعد سینئر صحافی، مشہور براڈ کاسٹر، ہدایت کار اور مصنّف عارف وقار نے ملکۂ ترنم نور جہاں‌ سے انٹرویو کیا تو فلم چن وے سے متعلق ایک بات ضرور صاف ہوگئی۔ عارف وقار لکھتے ہیں: چن وے 24 مارچ 1951 کو لاہور کے ریجنٹ سنیما میں ریلیز ہوئی اور عوام نے عرصہ دراز کے بعد کسی سینما پر لمبی قطاروں اور دھینگا مشتی کی مناظر دیکھے۔ ’جُگنو‘ کے چار برس بعد نور جہاں کی کوئی فلم سامنے آئی تھی اور لوگ اس کی ایک جھلک دیکھنے کے لئے بے قرار تھے۔ چن وے کی سب سے اہم بات یہ تھی کہ اسے خود نور جہاں نے ڈائریکٹ کیا تھا اور اساطیرِ لالی وڈ میں تو یہاں تک کہا جاتا ہے کہ اس کا میوزک بھی نور جہاں نے خود ہی دیا تھا اور فیروز نظامی محض نام کے موسیقار تھے۔ تاہم وفات سے کچھ عرصہ قبل لندن میں اپنے ایک طویل انٹرویو کے دوران نور جہاں نے ان قصّوں کی تردید کرتے ہوئے راقم کو بتایا کہ فیروز نظامی اپنے فن کے ماہر تھے، وہ موسیقی کے تمام اسرار و رموز سے واقف تھے اور چن وے کی ساری دُھنیں ان کے ذاتی کمالِ فن کا نتیجہ تھیں۔",Entertainment
386,ہمارے ہاں مزاح کیوں نہیں؟,https://urdu.arynews.tv/urdu-litrature-hassan-askari/,اس سوال پر زیادہ توجہ صرف نہیں کی گئی ہے۔ بہر حال کبھی کبھی لوگوں کے دل میں یہ خیال ضرور پیدا ہوتا ہے کہ اردو کے جدید ادب میں مزاح کیوں نہیں ہے؟ یعنی خالص مزاح، ورنہ ویسے تو افسانوی ادب کا بیشتر حصّہ طنز پر مشتمل ہے اور طنزیہ نظموں کے علاوہ بہت سی اور نظموں میں بھی طنزیہ عناصر آ جاتے ہیں۔ ادب میں مزاح کی کمی ایسا مسئلہ نہیں جو صرف اردو ادب تک ہی محدود ہو۔ اس کا تعلق بیسویں صدی کے ہر ادب سے ہے بلکہ صنعتی دور کے ادب سے ہے۔ یوں ہونے کو تو مغرب میں مزاحیہ ادب کی تھوڑی بہت تخلیق ہو رہی ہے اور طنز و تضحیک سے لے کر FANTASY تک ہر چیز موجود ہے۔ اگر خالص ادبی حثییت رکھنے والی چیزیں ختم بھی ہو جائیں تو بھی جب تک MUSIC HALL زندہ سلامت ہیں، مغربی تہذیب سے مزاح غائب نہیں ہو سکتا بلکہ اگر کاڈویل کی بات مانیں تو میوزک ہال کی تخلیقات کو پرولتاری آرٹ کہنا پڑے گا، لیکن ان سب باتوں کے باوجود خود مغرب میں چوسر، رابیلے، سروانیٹنراور شیکسپئر کی قسم کا عظیم المرتبت مزاحیہ ادب پیدا نہیں ہو رہا ہے۔ ہاں البتہ جوئس کی کتابوں کے بہت سے حصّے مستثنیٰ کے طور پر پیش کئے جا سکتے ہیں، مگر ان مزاحیہ اور طربیہ حصوں کے پہلو بہ پہلو جوئس کے یہاں حزن بھی بلا کا موجود ہے۔ بہرحال جوئس سے قطع نظر عمومی حیثیت سے ہم یہ کہنے میں حق بجانب ہوں گے کہ بیسویں صدی وہ زمانہ ہی نہیں جہاں طربیہ روح پھلے پھولے۔ ہمارے دور کا انسان ایک بڑی مصیبت میں مبتلا ہے۔ وہ مستقبل کو نہیں بھول سکتا۔ چنانچہ وہ اپنے آپ کو حال کے لمحے میں بھی اس طرح جذب نہیں کر سکتا جس طرح صنعتی دور سے پہلے کا انسان کر سکتا تھا۔ اور پھر مستقبل بھی ایسا کہ جو ہمیشہ خوفناک نہ سہی، مگر اتنا بے شکل ہے کہ دل میں تردد پیدا کر دیتا ہے۔ بیسویں صدی کا انسان اس یقین کے ساتھ نہیں ہنس سکتا کہ کل بھی وہ اسی طرح ہنس سکے گا۔ پہلے آدمی کے لئے حیات بعد ممات کا عقیدہ ایک بہت بڑا سہارا تھا، اس کے ساتھ یہ عقیدہ بھی کہ ایسی طاقت موجود ہے جس کی رضا کے مطابق ہر بات ہوتی ہے۔ یہ طاقت انسان سے بلند تر ہونے کے باوجود بہت سی باتوں میں انسان سے مشابہ تھی۔ یہ طاقت غضب ناک سہی مگر رحیم و کریم تھی۔ کم سے کم انسان کو تھوڑا بہت یہ ضرور معلوم تھا کہ یہ طاقت کن باتوں سے خوش ہوتی ہے اور کن باتوں سے ناراض۔ ان تصورات پر سے اعتقاد اٹھ جانے کے بعد کوشش کی گئی ہے کہ ان کی جانشینی چند معاشیاتی یا عمرانی نظریوں کے سپرد کی جائے، مگر یہ نظریے ابھی تک عوام کے شعور میں جذباتی تجربوں کا درجہ حاصل نہیں کر سکے ہیں۔ چنانچہ اب ان کے پاس اپنی دنیا کو سمجھنے کا کوئی ایسا ذریعہ نہیں رہا جو انہیں مطمئن کر سکے۔ ہر نیا واقعہ اتفاق یا حادثے کی حیثیت رکھتا ہے اور عوام کی ذہنی حالت کچھ حیرانی اور سراسیمگی کی زیادہ ہے۔ چنانچہ اس زمانے میں اگر کوئی مزاح نگار پیدا بھی ہو جائے تو اسے ایسی پبلک نہیں ملے گی جو ہنسنے کے لئے تیار ہو۔ چیٹرٹن کے اندر بڑا مزاح نگار بننے کی کچھ صلاحیت موجود تھی، لیکن ماحول کا جبر دیکھئے، ساری عمر وہ ہنسنے کی ضرورت پر وعظ کہتا رہا، مگر خود نہیں ہنس سکا (یعنی کسی بڑی مزاحیہ تخلیق کی شکل میں) ایک اور وقت ہمارے زمانے کے مزاح نگار کو پیش آتی ہے۔ وہ پورے یقین کے ساتھ یہ نہیں کہہ سکتا کہ اس چیز پر ہنسا جا سکتا ہے اور اس چیز پر نہیں۔ ماحول اتنی تیزی سے بدل رہا ہے کہ کسی چیز کو غور سے دیکھنے کی مہلت ہی نہیں ملتی۔ جو چیز آج طربیہ ہے کل وہ حزنیہ بن جاتی ہے۔ ان کے اس طرح گڈمڈ ہو جانے کا نتیجہ یہ ہوا کہ ہر چیز یا تو ہولناک نظر آنے لگی ہے یا مضحکہ خیز۔ لیکن جب ہر چیز مضحکہ خیز ہو گئی تو اس کے یہ معنیٰ ہوں گے کہ آپ کسی چیز پر بھی ہنس نہیں سکتے۔ سوچئے کہ آپ ALICE IN WONDERLAND والی دنیا میں پہنچ جائیں تو آپ کے دماغ کی کیا حالت ہوگی؟ ہنسی کے لئے تضاد اور تقابل کا وجود لازمی ہے۔ تضاد کے بغیر چیزوں کی معنویت غائب ہونے لگتی ہے۔ جب ساری چیزیں ایک سی بے معنی ہوگئیں تو ہنسی کی گنجائش کہاں رہی؟ ہمارے زمانے میں کوئی STANDARD OF FORMALITY ہی باقی نہیں رہتا ہے، حالانکہ مزاح کے لئے یہ چیز بنیادی طور پر ضروری ہے۔ غیر معمولی باتیں اتنی عام ہوگئی ہیں کہ ہم انہیں روزمرّہ کی چیزیں سمجھ کر قبول کرنے لگے ہیں۔ ممکن ہے کہ یہ سب باتیں ہمارے اندر رنج و غم بلکہ وحشت اور دیوانگی تک پیدا کرتی ہوں۔ لیکن جب تک ہم انہیں معمول سے ہٹتی ہوئی باتیں نہ سمجھیں ہم ان پر ہنس نہیں سکتے۔ کچھ ہماری دنیا میں نظریہ بازی کا شوق بھی بہت بڑھ گیا ہے اور واقعی ہمارے زمانے کے واقعات ہیں بھی بہت اہم۔ ساری انسانیت کا مستقبل بلکہ انسانیت کی زندگی تک ان کے رجحانات پر منحصر ہے۔ چنانچہ ہر چیز ایک مسئلہ بن گئی ہے اور ایسا مسئلہ کہ جس سے لطف لینے کا وقت بالکل نہیں ہے بلکہ جسے جلدی سے جلدی سمجھنا ہے اور کوئی حل تلاش کرنا ہے۔ ہر چیز اتنی سنجیدہ ہو گئی ہے کہ بے پروائی سے اس پر ہنستے ہوئے ڈر لگتا ہے۔ ہاں جب ہم کسی چیز کا حل نہیں تلاش کر سکتے تو شکست، مایوسی اور جھنجھلاہٹ کی وجہ سے ایک زہر خند ضرور ہمارے ہونٹوں تک آ جاتا ہے۔ چنانچہ بیسویں صدی کے ادب میں اذیت پرستانہ طنز کی بڑی فراوانی ہے۔ اور بہت سی چیزوں کی طرح اس بحرانی دور میں ادب اور ادیب بھی بڑی غیر ضروری اور بے کار سی چیزیں معلوم ہونے لگے ہیں۔ یہاں تک کہ ادیب کو بھی شدت سے یہ احساس ہوگیا ہے کہ سماج اب اس کی ضرورت نہیں سمجھتی، یا اسے سامانِ تعیش میں گنا جاتا ہے جس کا بوجھ اب سماج نہیں اٹھا سکتی۔ اس کا نتیجہ یہ ہوا ہے کہ چند ادیب سماج سے بے نیاز ہونے کی کوشش کرنے لگے۔ لیکن ہر آدمی میں تو اتنا بل بوتا نہیں ہو سکتا۔ چنانچہ ادیبوں کے ایک بہت بڑے طبقے نے سماج پر اپنی اہمیت واضح کرنے اور اپنا کھویا ہوا وقار پا لینے کی کوشش کی ہے۔ وہ سماج کو یہ دکھانا چاہتے ہیں کہ ہم بھی ذمہ دار آدمی ہیں، ہم بھی نظریے بنا سکتے ہیں، ہمارے پاس بھی مسائل کے حل موجود ہیں، ہمارا بھی مقصد ایک ہے۔ ادیب اس بات سے بہت ڈرتے ہیں کہ کہیں انہیں غیر ذمہ دار یا غیرسنجیدہ نہ سمجھ لیا جائے، لہٰذا وہ کوشش کر کر کے اپنے چہرے پر شکنیں ڈالتے ہیں، خود اپنے آپ کو زبردستی یقین دلانا چاہتے ہیں کہ ہم بڑے سنجیدہ اور ذمہ دار آدمی ہیں، حالانکہ زندگی سے لطف لینا خود ایک بڑ ی ذمہ داری ہے۔ اس طرح یہ ادیب اپنے اندر ہنسی کا گلا خود دبائے رکھتے ہیں۔ یہ ایسی باتیں تھیں جو صرف ہندوستان ہی میں نہیں بلکہ ساری دنیا میں مزاحیہ ادب کی تخلیق کو روک رہی ہیں۔ لیکن اردو کے نئے ادب میں مزاح کی کمی کے علاوہ ایک اور بھی سبب ہے۔ اردو کے ادیبوں کا سرمایہ بس لے دے کے ادیب بننے کی خواہش ہے۔ ان کی جڑیں نہ تو ادب میں مضبوط ہیں نہ زندگی میں۔ جس زندگی نے انہیں پیدا کیا ہے اس سے نہ تو انہیں واقفیت ہے نہ اس سے محبت۔ یوں حب الوطنی کا اظہار اور چیز ہے، لیکن جس طرح ہم سرشار اور نذیر احمد کے متعلق کہہ سکتے ہیں کہ وہ اپنے ماحول میں ڈوبے ہوئے تھے اور اپنی دنیا سے محبت کرتے تھے، اس طرح کے جملے ہم نئے ادیبوں کے متعلق استعمال نہیں کرسکتے۔ عصمت چغتائی اس بات سے بہت حد تک مستثنی ہیں۔ ذاتی خواہشات کے میدان کو چھوڑ کر اردو کے اکثر و بیشتر نئے ادیبوں کو زندگی سے کچھ یوں ہی سا علاقہ ہے۔ غریبوں سے ہمدری کے تمام اعلانوں کے باوجود زندگی سے ناواقف ہیں۔ میرا مطلب ذہنی علم سے نہیں بلکہ اعصابی ادراک سے ہے۔ اگر میرا یہ الزام کچھ غیرمتوازن معلوم ہوتا تو امتحان بھی کچھ مشکل نہیں۔ اردو کے سارے نئے ادب میں سے صرف ایک افسانہ ایسا نکال کر دکھا دیجیے جس میں ہندوستان کی زندگی اور ہندوستان کی روح اپنی پوری شدت کے ساتھ نظر آتی ہو۔ ایک ایسا افسانہ جسے پڑھ کر کوئی غیر ملکی آدمی یہ کہہ سکے کہ ہاں، اس افسانے میں ہندوستان سما گیا ہے۔ میں یہ نہیں کہتا کہ میں صرف PICK PAPERS جیسی چیز سے مطمئن ہوں گا۔ یہاں تو اسکاٹ کے THE TWO DROVERS کے مقابلے کا افسانہ ملنا مشکل ہے۔ اردو کے ادیبوں کی دوسری کمزوری یہ ہے کہ انہیں اپنی زبان ہی نہیں آتی۔ ہمارے ادیبوں نے عوام کو بولتے ہوئے نہیں سنا، ان کے افسانوں میں زندہ زبان اور زندہ انسانوں کا لب و لہجہ نہیں ملتا۔ ایسی صورت میں مزاح کی تخلیق ممکن ہی نہیں۔ ادب کی اور اصناف کی بہ نسبت مزاح کہیں زیادہ سماجی چیز ہے۔ جب تک مزاح دوسروں کے اندر آواز بازگشت پیدا نہیں کرتا، کامیاب ہو ہی نہیں سکتا۔ اور یہ آواز بازگشت اس وقت تک پیدا نہیں ہوتی جب تک زبان پر قدرت حاصل نہ ہو۔ لوگوں کو رلانے کے لئے اتنے فن کی ضرورت نہیں جتنی ہنسانے کے لئے ہے۔ ہمارے لکھنے والوں کو ایک طرف تو اردو نہیں آتی، دوسری طرف زیادہ تعداد ایسے ادیبوں کی ہے جنہیں صرف اتنی انگریزی آتی ہے کہ عبارت کا مفہوم سمجھ لیں۔ جب وہ کسی انگریزی مصنف سے اثر پذیر ہوتے ہیں تو وہ اس اثر کا تجزیہ نہیں کر سکتے۔ لہٰذا موٹی موٹی باتوں کی نقل تو وہ خیر بری بھلی کر لیتے ہیں مگر اصلی چیز ان کی گرفت میں نہیں آتی۔ بہرحال اور جتنی رکاوٹیں ہیں وہ دور بھی ہو جائیں تب بھی اردو میں مزاحیہ ادب کا مستقبل کچھ زیادہ تابناک نہیں بن سکتا، جب تک کہ اردو کے ادیب اردو سیکھنے کی کوشش نہ کریں۔ (اردو کے ممتاز نقاد، مترجم اور افسانہ نگار محمد حسن عسکری کی ایک فکرانگیز تحریر),Entertainment
387,پروفیسر ڈاکٹر طحہٰ حسین: ایک نابینا کی کتھا!,https://urdu.arynews.tv/taha-hussein-arab-world/,پروفیسر ڈاکٹر طحہٰ حسین (۱۸۸۹ء۔ ۱۹۷۳ء) دنیائے عرب کی ایک ایسی عظیم شخصیت کا نام ہے جس کی تمام زندگی حصول علم، فروغ علم اور ترسیل علم سے عبارت ہے۔ مصر کے اس مرد آہن نے تعلیم کے میدان میں ایسے کار ہائے نمایاں انجام دیے جنہیں تاریخ میں ہمیشہ ہمیشہ کے لیے سنہرے حروف سے لکھا جا چکا ہے۔ وہ رہتی دنیا تک ایک مثال اور ایک نمونہ کے طور پر یاد رکھے جائیں گے۔ بصارت سے محروم ہوتے ہوئے علم و تحقیق کی انتہا کو پہنچے، تحصیل علم کے لیے آپ کی جد و جہد اور اس راہ میں حائل مسائل و مشکلات کو برداشت کرنا قابل ستائش ہے۔ ڈاکٹر طحہٰ حسین مصر کے ایک چھوٹے سے شہر میں ۱۸۸۹ء کو پیدا ہوئے۔ یہ اپنے تیرہ (۱۳) بھائیوں میں ساتویں اور گیارہ بہنوں میں پانچویں نمبر پر تھے۔ آپ نے اپنی بصارتی محرومی کا واقعہ کچھ اس طرح بیان کیا کہ ’’ دیہاتی اور شہری عورتوں کا فلسفہ مہمل ہوتا ہے۔ وہ مختلف قسم کے ٹوٹکوں‘ جھاڑ بھونک اور تعویذ گنڈوں پر بھروسہ رکھتی ہیں، مریض کی مناسب اور بر وقت دیکھ بھال ان کے نزدیک ثانوی ہوتی ہے۔ ‘‘ ڈاکٹر طحہٰ حسین لکھتے ہیں کہ ’’میری آنکھیں دکھنے لگیں‘‘ اس وقت عمر کوئی تین برس تھی، چند دن تو یونہی چھوڑ دیا گیا اس کے بعد ایک نائی کو بلایا گیا اور اس نے ایسا علاج کیا کہ آنکھیں جاتی رہیں۔‘‘ کلام مجید حفظ کرنے اور ابتدائی مذہبی تعلیم کے حصول کے بعد آپ نے اعلیٰ تعلیم بھی مصر ہی میں حاصل کی۔ آپ ابتدا ہی سے آزاد خیال اور ہر بات کو عقل کی کسوٹی پر پرکھنے کے قائل تھے، چنانچہ ابتدائی مذہبی تعلیم کے دوران آپ کو دینی مدارس کے روایتی استادوں سے نفرت سی ہو گئی تھی۔ آپ نے اپنی سوانح عمری میں ان اسباب کا بہت تفصیل سے ذکر کیا ہے اور متعدد واقعات ان استادوں کی کم علمی، فرقہ پرستی، محدود نظری اور قناعت علمی کے بارے میں تحریر کیے ہیں۔ آپ جامعۃ الازہر بھی جاتے رہے، ساتھ ہی شام کے اوقات میں جدید تعلیم کے ادارے یعنی کالج بھی جانے لگے جہاں سے وہ علوم جدیدہ کی طرف مائل ہوئے، اس نتیجے پر پہنچے کہ علم چند کتابوں تک محدود نہیں۔ جامعہ الا زہر سے فارغ ہو جانے کے بعد جہاں پر آپ کو کچھ اختلاف بھی ہوا جس کا آپ نے برملا اظہار بھی کیا، آپ مصری یونیورسٹی سے منسلک ہو گئے جہاں سے آپ نے ۱۹۱۴ء میں پی ایچ ڈی کی ڈگری حاصل کی۔ شورش کاشمیری نے لکھا ہے کہ ’آپ پہلے طالب علم تھے جنہوں نے گیارہویں صدی کے شاعر ابو العلا پر مقالہ تحریر کر کے یونیورسٹی سے ڈگری کے حصول کا اعزاز حاصل کیا۔‘ ڈاکٹریٹ کر لینے کے باوجود ڈاکٹر طحہٰ حسین میں مزید علم حاصل کرنے کی جستجو بر قرار رہی۔ آپ فرانس کی یونیورسٹی سے منسلک ہو گئے اور ۱۹۱۸ء میں مزید ڈاکٹریٹ کی ڈگری حاصل کی۔ گویا آپ ڈبل پی ایچ ڈی ہو گئے۔ علم کی ان اعلیٰ ترین اسناد کے حصول میں آپ کی بصارت سے محرومی آپ کے آڑے نہ آئی جو اس بات کا واضح ثبوت ہے کہ اگر انسان کسی مقصد کے حصول میں سچائی اور لگن کے ساتھ مصروف عمل ہو جائے تو کوئی مشکل، کسی بھی قسم کی رکاوٹ اس کا راستہ نہیں روک سکتی۔ فرانس میں اپنے قیام اور مشکلات کا ذکر ڈاکٹر طحہٰ حسین نے اپنی ایک کتاب میں ان الفاظ میں کیا کہ ’’مجھے اپنی خصلتوں میں صبر و اولاالعزمی کی فرانس میں جس قدر شدید ضرورت محسوس ہوئی اپنی زندگی میں کبھی نہیں ہوئی تھی۔ مجھے وہاں اپنے گرد و پیش کی ہر چیز اور انسان نیا معلوم ہوتا تھا۔ اسی طرح وہاں کی ہر چیز اور ہر شخص نے مجھے اجنبی سمجھا لیکن صبر اور غیر متزلزل قوتِ برداشت ہی وہ خصلتیں ہیں جنہوں نے مجھے، لوگوں اور چیزوں کو موقع دیا کہ وہ مجھے سمجھیں اور انہیں خصلتوں کی مدد سے میں فرانس میں باوجود ابتدائی مشکلات و مصائب کے زندہ رہا اور بالآخر پہلے دو سالوں کے بعد وہاں کی زندگی میں آسانیاں پیدا ہونے لگیں۔‘ فرانس میں قیام کے دوران ڈاکٹر طحہٰ حسین کی ملاقات ایک فرانسیسی خاتون سیوزانی برسیو سے ہوئی جو طبیعتاً نرم دل، ہمدرد اور تعلیم یافتہ تھی۔ رفتہ رفتہ وہ ڈاکٹر طحہٰ کے نزدیک آ گئی اور انہوں نے سیوزانی برسیو سے شادی کر لی۔ فرانس سے واپسی پر برسیو ڈاکٹر طحہٰ کے ہمراہ مصر آ گئی اور بقیہ زندگی ڈاکٹر صاحب کے ساتھ گزار دی۔ زندگی کے سفر میں سیوزانی برسیو کو دیگر مصروفیات کے علاوہ ایسے کام بھی اضافی کرنا پڑے مثلاً ڈاکٹر صاحب کو اخبارات، رسائل اور کتب پڑھ کر سنانا، ان سے ایڈوائس لینا، تقاریر تحریر کرنا وغیرہ۔ ڈاکٹر طحہٰ حسین کی شخصیت ان کے بعض نظریات اور خیالات کے باعث سخت تنقید کا نشانہ بنی، وہ ایک جانب تو عربی زبان کے بڑے اور ممتاز ادیب کی حیثیت رکھتے تھے دوسری جانب ان پر ناقدین نے سخت تنقید بھی کی اور ان کے خلاف مصر میں بہت سی کتابیں اور بے شمار تنقیدی مضامین تحریر کیے گئے، خاص طور پر جامعۃ الازہر کے علماء نے انہیں سخت تنقید کا نشانہ بنایا۔ ڈاکٹر طحہٰ کی بعض اختلافی باتیں بہت زیادہ بلکہ خطرناک حد تک سامنے آئیں۔ ڈاکٹر طحہٰ حسین کی تمام زندگی جد و جہد سے عبارت ہے، بصارت سے محروم ہوتے ہوئے آپ نے حصول تعلیم میں بلندیوں کو چھوا، عملی زندگی میں قدم رکھا تو مصائب و مشکلات کو برداشت کرنا اپنی زندگی کا مقصد بنا لیا حتیٰ کہ اپنے مقصد میں کامیابی حاصل کی، تصنیف و تالیفات کے میدان میں ڈاکٹر طحہٰ حسین نے نمایاں خدمات انجام دیں، بے شمار مضامین و خطبات کے علاوہ آپ نے چالیس سے زیادہ کتب تخلیق کیں۔ آپ کی زندگی ہمارے لیے مشعل راہ ہے۔ ۱۹۷۳ میں عرب دنیا کا یہ عظیم انسان ہمیشہ ہمیشہ کے لیے اس دنیائے فانی سے کوچ کر گیا۔ (از قلم رئیس احمد صمدانی، شائع شدہ مجلہ افق),Entertainment
388,اسلامی عہد میں‌ کتب کے مصوّر نسخے,https://urdu.arynews.tv/book-art-printing/,ادب و قصص کی کتب کی تصاویر کا سلسلہ یوں تو ابتدائی اسلامی عہد میں شروع ہوگیا تھا مگر ان کے قدیم ترین نسخے، جو ہمیں ملتے ہیں وہ زیادہ تر چھٹی اور ساتویں صدی ہجری کے ہیں۔ اتفاق سے قابوس نامہ کا مصوّر نسخہ امریکہ میں ایک پرانی اشیا کے تاجر کے ذریعہ حال ہی ملا ہے، جسے راقم نے بھی دیکھا ہے۔ دراصل قابوس بن دشمگیر نے دسویں صدی عیسوی میں اسے بطور پند و نصائح لکھا تھا مگر مصور نسخے کے متعلق مختلف آرا ہیں کہ آیا یہ مصوّر نسخہ صحیح ہے یا جعلی ہے۔ اگرچہ ابھی تک زیادہ قیاس یہی ہے کہ یہ جعلی ہے۔ بہرحال یہ نسخہ ۴۱۳ھ  کا لکھا ہوا ہے اور اس کی رنگین تصویریں قابل مطالعہ ہیں۔ میرے نزدیک یہ نسخہ ضرور مشکوک ہے۔ بغداد میں عہد دولتِ عباسیہ میں علوم و فنون کو بہت فروغ ہوا تھا۔ یہاں الف لیلہ اور کلیلہ و دمنہ جیسے علمی اور ادبی شہ پارے بھی مصوّر کیے گئے تھے جو اس عہد کی یادگار سمجھے جاتے ہیں۔ البتہ کلیلہ و دمنہ کے مصوّر نسخے اب نہیں ملتے ہیں۔ خدیویہہ کتب خانۂ مصر میں عربی کی مشہور کتاب آغانی کا مصوّر نسخہ بھی موجود ہے، جس کے جمالیاتی حسن سے عربوں کی ثقافت اور فن کا عروج نظر آتا ہے۔ حسنِ اتفاق سے میونخ جرمنی کی نمائش ۱۹۱۴ء میں چند اوراق الف لیلیٰ کے بھی رکھے گئے تھے، جن میں اس گھڑی کا نقشہ تھا جسے ہارون رشید نے چارلس پنجم کو تحفتاً ارسال کیا تھا۔ اوراق میں اس زمانے کے بازاروں کے مناظر اور بعض علم موسیقی سے متعلق بہت اہم یادداشتیں تھیں۔ چونکہ عام طور پر کلیلہ و دمنہ کو ہندی الاصل کتاب ہتھوپدیش کا چربہ شمار کیا جاتا ہے، جو عبداللہ بن مقفع کی کاوش کا نتیجہ ہے۔ اسے مصور کرنے کی طرف بہت توجہ کی گئی تھی۔ اس کا ایک نسخہ نمائش ۱۹۱۴ء میں پیرس میں آیا تھا۔ جو ۶۳۲ھ کا لکھا ہوا تھا جس میں یہی تصاویر بھی تھیں۔ مگر ان کے مطالعہ سے معلوم ہوا کہ یہ زیادہ عراقی دبستانِ مصوری سے تعلق رکھتی تھیں۔ ایک اور مصور نسخہ پیرس میں ۷۳۳ھ کا لکھا ہوا معلوم ہوتا تھا، جو بغداد میں لکھا گیا تھا مگر اسی عہد میں مقاماتِ حریری کے مصوّر نسخے تیار ہوئے کیونکہ مدارسِ اسلامیہ میں یہ کتابیں باقاعدہ پڑھاتی جاتی تھیں اور اس طرح قدرے سریعُ الفہم تصور کی جاتی تھیں۔ انسان ان کتابوں میں جمالیاتی صورت سے بھی خوب حظ اٹھا سکتا تھا۔ چنانچہ ان کتب کے کافی مصوّر نسخے یورپ کے کتب خانوں مثلاً برٹش میوزم لنڈن، کتب خانہ ملّی پیرس اور وائنا میں موجود ہیں جنہیں راقم نے بھی دیکھا ہے۔ پیرس کا نسخہ بھی امین محمود الوسطی نے مصوّر لکھ کر ۶۳۴ھ میں تیار کیا تھا مگر لنڈن کا نسخہ جو ۷۲۳ھ کا لکھا ہوا ہے اسے ابوالفضل بن ابی اسحاق نے مصوّر کیا ہے۔ یہ تینوں نسخے خالصتاً عراقی دبستانِ مصوری سے تعلق رکھتے ہیں۔ ان پر کسی قسم کا چینی یا ایرانی اثر نہیں ہے۔ اسی طرح مصوّر نسخہ مجمع التواریخ رشید الدین کا اڈنبرا یونیورسٹی کتب خانے میں ہے، جو ۷۵۵ھ کا لکھا ہوا ہے، اس میں کافی تصاویر ہیں مگر اسی تاریخ کے مصوّر نسخے جن کو کسی قدر اس نسخہ کا حصہ تصور کرنا چاہیے، ہند میں کتب خانۂ بنگال ایشیاٹک سوسائٹی اور رام پور کے کتب خانے میں ہیں، جن کو راقم نے بھی دیکھا ہے۔ ان میں واضح طور پر وسط ایشیائی ماحول ہے۔ اسی لیے ہم ان کی مصوری کو وسطِ ایشیائی دبستان کی مصوری کے نام سے تعبیر کرتے ہیں اور ان تصاویر پر کسی قدر چینی مصوری کے اثرات بھی ہیں۔ وسطِ ایشیاء میں فردوسی کے شاہنامہ نے اسلامی مصوری میں ایک نیا رزمیہ رنگ پیدا کر دیا تھا، اس کو مصوروں نے ہر دور میں مصور کیا ہے۔ یہ کتاب جو سلطان محمود غزنوی کے عہد کا ایک زرین علمی کارنامہ ہے، مصوروں کے لیے جولانئ طبع کا مرکز رہا ہے۔ اس کی وجہ یہ ہے کہ مصوروں کو اس میں وہ واقعات ملے جس کے لیے مصور سہارا تلاش کرتا ہے کہ مصور کرنے میں سہولت ہو۔ اس میں بنے بنائے موضوعات ملتے ہیں۔ دوسرے یہ ایرانی ثقافت کا ایک بہترین نمونہ ہے یعنی ایرانی قوم کی یہ مصور تاریخ ہے۔ یہ ماننا پڑے گا کہ مصوری کے معیار کے ساتھ ساتھ ہمارا جمالیاتی نقطۂ نگاہ بھی اسی طرح ترقی کرتا رہا۔ چنانچہ آٹھویں صدی ہجری کے اخیر میں، فنون میں کافی ترقی ہوچکی تھی اور خاص کر ایرانی مصوری میں شاہنامۂ فردوسی کے علاوہ دوسرے مستند شعرا کے کلام کو مصور کرنے کی طرف بھی مصوروں نے توجہ کی، جس میں نظامی کی کلیات، خواجہ کرمانی وغیرہ خاص طور پر قابلِ ذکر ہیں، جن کو ایرانی مصوروں نے مصور کر کے جمالیاتی اعتبار سے دنیا میں مسلمانوں کا ایک خاص امتیاز قائم کر دیا۔ (ممتاز پاکستانی مصوّر عبدالرحمٰن چغتائی کے مضمون سے اقتباسات),Entertainment
389,فلم بنانا کھیل نہیں!,https://urdu.arynews.tv/social-issues-in-films-india/,فلم یوں تو کھیل ہے، لیکن اس کا بنانا کھیل نہیں۔ ارادے اور روپ ریکھا سے لے کر فلم بنانے تک بیچ میں بیسیوں، سیکڑوں ایسی رکاوٹیں آتی ہیں کہ بڑے دل گردے والا آدمی بھی دم توڑ سکتا ہے۔ سوشل فلم باقی دوسری فلموں سے الگ نہیں، لیکن زیادہ مشکل اس لیے ہے کہ سماج مختلف قسم کا ہے۔ کئی مذہب، نسل، صوبے، بولیاں ٹھولیاں ہیں۔ جمہوری نظام نے انفرادی طور سے سب کو بنیادی حقوق دے رکھے ہیں اور مجموعی طور پر برابری کے حقوق۔ کہنے کا مطلب یہ نہیں کہ میں ان حقوق کے خلاف ہوں، لیکن ایک بات ضرور ہے کہ انفرادی اور اجتماعی طور سے ابھی میرے بھائیوں کو ان حقوق کا استعمال کرنا نہیں آتا۔ مجھے یاد ہے، جب میں نے فلم ’مرزا غالب‘ لکھی تو اوّل اور آخر ہمارے سامنے مقصد یہ تھا کہ دیش کے کونے کونے میں مرزا غالب کا کلام گونجے۔ لوگ ان کے خیالات اور ان کی شاعری کی عظمت سے روشناس ہوں۔ کہانی تو ایک بہانہ ہوتی ہے، جس کی مدد سے آپ اس عہد کے سماج کی پرچھائیاں قلم بند کرتے ہیں۔ چنانچہ بہادر شاہ ظفر کہتے ہیں، ’’آواز اٹھی اور نہ آنسو بہے۔ شہنشاہ ہند کی حکومت جمنا کے کنارے تک رہ گئی۔‘‘ مغل عہد ختم ہو رہا تھا اور برٹش سامراجیت دھیرے دھیرے اپنے پنجے پھیلا رہی تھی۔ کتنے افسوس کی بات ہے کہ مرزا صاحب جب جیل سے رہا ہو کر اپنی محبوبہ کے یہاں آتے ہیں اور دروازہ کھٹکھٹاتے ہیں تو کوئی جواب نہیں آتا۔ اس وقت وہ ایک سادہ مگر دکھ بھرے جملے میں اس عہد کا پورا نقشہ کھینچ دیتے ہیں، ’’ارے کہاں ہو دلّی والو۔۔۔؟ دن دہاڑے ہی سو گئے؟‘‘ اس پر بھی کچھ لوگوں کو سوجھی کہ مرزا صاحب کی عشقیہ زندگی کیوں پیش کی گئی؟ جیسے وہ انسان نہیں تھے، ان کے دل نہیں تھا۔ وہ کتنے دل والے تھے، ان کے خطوط پڑھ کر پتا چلتا ہے۔ تاریخی فلموں کا ذکر محض تذکرہ ہے، کیونکہ حقیقت میں وہ کسی نہ کسی طرح سماجک پہلو لیے ہوئے ہیں۔ مگر اس کا کیا کیا جائے کہ اس کے ساتھ کسی نہ کسی مقصد کا اشارہ ہوتا ہے۔ مثال کے طور پر مہاراج رنجیت سنگھ کے بارے میں فلم بنانا آسان نہیں ہے۔ حقیقت سے متعلق دو مؤرخوں کی رائے آپس میں نہیں ملے گی۔ پھر وہ مقصد ان کی زندگی کے انفرادی پہلو کو فلم کے پردے پر نہیں لانے دے گا۔ آپ کو کئی اداروں سے کلیرنس حاصل کرنا ہوگا اور جب وہ حاصل ہوگا تو اسکرپٹ کی شکل بالکل بدل چکی ہوگی، جس میں آپ اپنا چہرہ پہچان ہی نہیں پائیں گے۔ کچھ اس قسم کی باتیں ہو جائیں گی۔ آپ بہت اچھے ہیں، میں بھی بہت اچھا ہوں۔ تندرستی ہزار نعمت ہے، وغیرہ وغیرہ اور اگر آپ ان کے شکوک کے خلاف جائیں گے تو مورچے لگیں گے، آپ کی زندگی خطرے میں پڑ جائے گی اور آپ گھر کے باہر نہیں نکل سکیں گے۔ آپ زیبُ النساء کے بارے میں فلم نہ ہی بنائیں تو اچھا ہے، کیونکہ وہ اورنگ زیب کی بیٹی تھی اور اس لیے سیزر کی بیوی کی طرح تمام شکوک اور شبہوں سے اوپر۔ عاقل خان گورنر ملتان سے ان کی محبت کو نہ صرف مشکوک سمجھا جائے گا، بلکہ اس کی صحت، میرا مطلب ہے، قصے کی صحّت کو بیہودہ قرار دیا جائے گا۔ آپ دور کیوں جاتے ہیں، حال ہی میں ستیہ جیت رے نے، جنہیں دنیا ایک بڑے ڈائریکٹر کی حیثیت سے مانتی ہے، ایک فلم بنائی جس میں ایک نرس دکھائی گئی جو اپنے گھر کے حالات سے مجبور ہو کر رات کو دھندا کرتی ہے۔ اب وہ ایک انفرادی بات تھی جس کا اجتماعی طور پر نرس پیشہ عورتوں سے کوئی تعلق نہیں تھا۔ پر اس پر بھی ہنگامہ برپا ہو گیا۔ نرسوں نے آندولن چلایا اور شری رائے کو ان سے معافی مانگنی پڑی۔ میں پوچھتا ہوں کیا یہ عجیب بات نہیں کہ ایک طرف لوگ مرزا غالب، اور ’سنسکار‘ جیسی فلموں کے خلاف مظاہرے کرتے ہیں اور دوسری طرف بھارت سرکار انہیں سال کی بہترین فلم قرار دیتی ہے۔ اس کے بنانے والے کو راشٹر پتی اپنے ہاتھوں سے سورن پدک اور مان پتر پیش کرتے ہیں۔ ساماجک فلم اپنے یہاں بنانے میں اپنے یہاں دیش کے حالات بہت آڑے آتے ہیں۔ مختلف گروہ، قومیں اور مقصد تو ایک طرف، خود سرکار بھی اس گناہ سے بری نہیں۔ مثال کے طور پر سرکار کی پالیسی اہنسا ہے۔ لیکن اس کو کیا کیجیے گا کہ کئی ہنسا استعمال کرنے والوں کو ہم نے اپنا رہنما مانا ہے، ان کے سامنے سر جھکایا ہے اور اس کے سہرے گائے ہیں۔ میں شہید بھگت سنگھ کی مثال آپ کے سامنے رکھتا ہوں۔ شہید بھگت سنگھ اوّل اور آخر کرانتی کاری تھے، وہ من سے سوشلسٹ تھے اور ان کا نظریہ تھا کہ طاقت کے استعمال کے بنا برٹش سامراجیہ کا تختہ الٹنا ممکن نہیں ہے۔ اب آپ ان کے بارے میں فلم بنائیں تو دوسری طرف ان کے اسمبلی میں بم پھینکنے کے واقعے کو یا تو چھوڑ دینا ہوگا اور یا پھر اس کا بیان یوں کرنا ہوگا کہ وہ صرف سامراجیہ کو چونکانا چاہتے تھے۔ تبھی ایک اندرونی تضاد پیدا ہو جائے گا۔ کیا لاہور میں سپرنٹنڈنٹ پولیس سانڈرس کی ہتیا بھی انہوں نے انگریزوں کو چونکانے کے لیے کی تھی؟ اگر آپ ان واقعات کو ایسے ہی دکھائیں گے جیسے کہ وہ واقع ہوئے تو آپ حملوں کا نشانہ بنیں گے، کیونکہ ملک میں کئی ایسے گروہ ہیں جو گولی بندوق میں یقین رکھتے ہیں اور سرکار کی پالیسی ایسی ہے کہ وہ دھماکہ بھی برداشت نہیں کر سکتی۔ ورنہ ان کروڑوں نوجوانوں کا کیا ہوگا جو دن رات یونیورسٹی کیمپس میں اودھم مچاتے رہتے ہیں۔ سوشل فلم بناتے وقت ہم ہر ہر قدم پر ایسے بیسیوں خطروں سے دوچار ہوتے ہیں۔ آپ قومی ایکتا پر فلم بنا رہے ہوں تو آپ میں ہمت نہیں ہوگی کہ رانچی، بھیونڈی اور مالیگاؤں کے واقعات کو ان کی صحیح صورت میں پیش کر سکیں، کیونکہ ان میں ایک مذہب یا قوم کے لوگوں نے دوسرے پر وحشیانہ ظلم ڈھائے تھے۔ آپ ہندو مسلم فساد دکھاتے ہیں تو آپ کے لیے ضروری ہے کہ جہاں دو ہندو مرے ہوں وہاں دو مسلمان مار کے دکھائیں۔ اس پر بھی نہ ہندوؤں کی تسلی ہوگی نہ مسلمانوں کی۔ دونوں آپ سے ناخوش، دونوں ناراض اور اس پر آپ کو سینسر سرٹیفکیٹ لینے میں تکلیف ہوگی۔ نوجوانوں کے بارے میں فلم بنائیے تو صرف یہیں تک پہنچیے کہ بڑوں کا عشق، عشق تھا اور چھوٹوں کی محبت بدنامی اور بدکاری۔ اُسے ’اُچت‘ مت لکھیے کہ شری مدبھا گوت سے لے کر اب تک استری اور پرشوں کے بیچ کیا کیا گردانیں ہوئیں۔ صرف اتنا ہی کافی ہے کہ چند مصیبتوں میں پڑے بڑوں کے پاس کوئی وقت نہیں ہے۔ وہ انہیں سیاسی اور رہنما نہیں سمجھتے اور اگر سمجھتے ہیں تو اپنے ہی الٹے معنی پہناتے ہیں۔ سوشل فلم بنانے والے کی حیثیت اس عورت کی طرح ہے جو غرارہ پہنے ہوئے کسی پارٹی میں گئی اور جب لوٹی تو برسات ہو چکی تھی اور گھر کے سامنے پانی ہی پانی تھا۔ اس کے مرد نے سر والٹر ریلے کی طرح راستے میں اینٹیں اور سلیں رکھ دیں اور وہ غرارے کو سنبھالتی ہوئی چلی۔ لیکن اسے کیا معلوم تھا کہ ایک اینٹ ٹیڑھی رکھی ہوئی ہے۔ وہ دھپ سے پانی میں گری۔۔۔ غرارے سمیت! ساودھانی اُسے لے ڈوبی۔ نا بابا۔ ساماجک فلم بنانے میں بڑی جوکھم ہے۔ چاروں طرف سے آپ ننگے ہیں۔ یہی نہیں بلکہ بدن پر کھال بھی نہیں اور نمک کی کان سے گزرنا پڑ رہا ہے۔ فلمیں ساماجک اور دوسری کن حالات میں بنتی ہیں، اس کا آپ کو اندازہ نہیں۔ نام کی ہمیں پوری آزادی ہے مگر اس کے بعد جو مراحل پیش آتے ہیں، اس عالم میں مجاز کا شعر یاد آ جاتا ہے، حدیں وہ کھینچ رکھی ہیں حرم کے پاسبانوں نےکہ بن مجرم بنے پیغام بھی پہنچا نہیں سکتا (اردو کے ممتاز ترین افسانہ نگار اور فلمی مکالمہ نویس راجندر سنگھ بیدی کے ایک مضمون سے اقتباسات),Entertainment
390,ڈاکٹر مقصود زاہدی: ایک بے داغ، دل آویز شخصیت,https://urdu.arynews.tv/writer-maqsood-zahidi/,کچھ دوست اتنے پیارے ہوتے ہیں کہ ان کے متعلق کچھ لکھنا چاہو تو سوائے قصیدے کے اور کچھ بھی نہیں لکھا جا سکتا۔ گہری دوستی، انتہائی قربت، شب و روز کی بے تکلف صحبتوں، ذہنی رشتوں اور نظریاتی ہم آہنگی کے باوجود برسوں کی ہم سفری میں بھی ان کی کوئی ایسی چوری ہم پکڑ نہیں سکتے جس پر جی کھول کر قہقہہ لگانے کا موقع میسر آئے۔ کوئی ایسی گمراہی نظر نہیں آتی جو ان کے لئے توشۂ آخرت ثابت ہو۔ ڈاکٹر مقصود زاہدی ایک ایسی ہی بے داغ دل آویز شخصیت ہے۔ وہ کوئی ایسا گہرا آدمی بھی نہیں جس کے اندر تہ خانوں میں اپنے معاشقوں اور آوارگیوں کو پالنے کے لچھن ہوں اور ان تہ خانوں کے چور دروازوں تک رسائی جوئے شیر لانے سے کم نہ ہو۔ وہ تو پیٹ کا اتنا ہلکا ہے کہ پہلی ملاقات ہی میں آپ کو اپنے دوستوں، ملاقاتیوں، یہاں تک کہ اپنے مریضوں کو بوالعجبیاں تک سنا ڈالے گا۔ سچ تو یہ ہے کہ وہ اپنی سیاسی زندگی کے بعض ممنوع ابواب کے علاوہ اور کوئی بات بھی کسی سے نہیں چھپاتا۔ بلکہ یوں کہنا چاہیے کہ اپنی افتادِ طبع کے باعث چھپا ہی نہیں سکتا۔ پھر اسے اپنی پارسائی و پاک بازی کا بھی کوئی گھمنڈ نہیں رہا۔ وہ ایک شریف اور مہذب آدمی ضرور ہے۔ لیکن ایسا گیا گزرا بھی نہیں۔ نہ خشک ملّا ہے، نہ بے رنگ سوشلسٹ، نہ صراط المستقیم کی پیمائش کرنے والا مسلمان، نہ اخلاق کا مبلغ، نہ جمالیاتی حس سے کورا فلسفی، نہ جہالت کا دوست، نہ عقل کا دشمن، اس نے منہ زور جوانی کا طوفانی دور بھی گزارا ہے۔ شکل و صورت بھی لاکھوں میں ایک ہے، ہم نے اسے ڈھلتی عمر میں دیکھا اور سچ پوچھئے تو ایک ادیب شاعر یا نظریاتی انسان کے طور پر نہیں (کہ اس وقت تک ہم پر اس کے جوہر نہیں کھلے تھے) بلکہ اپنے خوب رُو دوستوں میں اضافے کے طور پر اسے قبول کیا۔ سرخی سپیدی تو نظرِ بد دور اس ساٹھے پاٹھے دور میں بھی اس کے حسین و جمیل چہرے پر ٹھاٹھیں مارتی محسوس ہوتی ہے۔ جوانی میں نہ جانے کیا قیامت ہو گا۔ وہ قیام پاکستان کے بعد لٹ لٹا کر یہاں پہنچا۔ اس وقت وہ سب کچھ ہار کر قلندر بن چکا تھا، لیکن ہمت اور حوصلہ نہیں ہارا۔ اس کے پاس کچھ بھی نہیں تھا۔ لیکن فکر و نظر کی روشنی تھی، علم کی دولت تھی، اس نے راولپنڈی میں نئے سرے سے اپنی زندگی کا آغاز کیا، ٹیوشنیں پڑھائیں، کتابوں کی دکان تھنکرز کارنر  کے نام سے کھولی۔ آخر برما شیل میں معقول ملازمت مل گئی اور کچھ عرصہ بعد وہ تبدیل ہو کر پشاور آگیا۔ اس وقت اس کی شادی ہو چکی تھی اور ایک گول مٹول پیارا سا بچہ بھی جنم لے چکا تھا۔ پشاور آتے ہی اس نے یہاں کے اہلِ قلم سے فرداً فرداً مل کر اپنا تعارف کرایا۔ لیکن عجیب بات ہے کہ اس کے نظریاتی رشتوں نے سارے فاصلے سمیٹ کر ہمیں قریب تر کر دیا تھا۔ دفتری اوقات کے بعد اس کا زیادہ وقت میرے ساتھ ہی گزرتا۔ ان دنوں ابھی اس کے حالات اچھے نہیں تھے لیکن میں نے اسے کبھی حالات کا رونا روتے یا شکوہ کرتے نہیں دیکھا۔ زاہدی کے آنے سے پشاور کی ادبی فضا چمک اٹھی۔ تنقیدی نشستوں میں ہماہمی پیدا ہو گئی اور لکھنے والوں میں ایک تخلیقی لہر سی دوڑ گئی۔ ایک دفعہ مشہور ادبی ماہنامہ’’ساقی‘‘ کے مدیر و مالک شاہد احمد دہلوی مرحوم ایک ریڈیو پروگرام کے سلسلے میں پشاور وارد ہوئے۔ زاہدی اور ان کے نہایت گہرے اور دیرینہ مراسم تھے۔ اس نے انہیں کھانے پر مدعو کیا اور مجھے بھی بلایا۔ پہلی دفعہ زاہدی کا ٹھکانہ دیکھنے کا اتفاق ہوا۔ یہ ایک شکستہ حال مکان تھا جس میں بجلی تک نہیں تھی۔ گھر کا سامان دو چارپائیوں اور چند ایک ٹوٹے پھوٹے برتنوں پر مشتمل تھا۔ ایک چھوٹے سے کمرے میں جس کا فرش جگہ جگہ سے اکھڑا ہوا تھا ہم نے ایک بوریے پر بیٹھ کر لالٹین کی مدھم روشنی میں کھانا کھایا۔ لیکن اس کی خود اعتمادی نے بڑا متاثر کیا۔ زاہدی نے نہ تو کوئی معذرت کی۔ نہ شرمندگی محسوس کی، بلکہ اس کی تلافی کچھ اس طرح اپنی سدا بہار مسکراہٹ، جادو اثر گفتگو اور لطیفوں اور چٹکلوں سے کی کہ کسی اور طرف دھیان دینے کا موقع ہی نہ دیا۔ سارے وقت بچوں کی طرح اس کے فلک شگاف قہقہے گونجتے رہے۔ میرے معاشی حالات جو کبھی اچھے نہیں رہے، ان دنوں بھی دگرگوں تھے۔ لیکن زاہدی کی حالت دیکھ کر اپنے مصائب بھول گیا اور وہاں سے جا کر کئی دنوں تک اس آہنی انسان کے عزم اور حوصلے کی داد دیتا رہا۔ مجھے زندگی کے متعلق اس کے اس رویے سے ایک نئی روشنی ملی۔ بعد میں اسی جگہ ہم نے لالٹین کے ٹمٹماتے اجالے میں اپنی زندگی کے بعض نہایت اہم فیصلے کیے۔ دلوں کے چراغ جلا کر بجلی کی کمی کو پورا کیا۔ علم و آگہی کی ضیا سے ذہنوں کو منور کیا۔ اپنی فکری الجھنوں کو سلجھا کر ذاتی اور کائناتی رشتوں کو استوار کیا۔ سماجی شعور اور عصری بصیرت حاصل کی۔ غمِ ذات کی حد بندیاں توڑ کر انسانی سوچ کے ہمہ گیر فلسفے کو اپنایا، اس وقت کہیں جا کر مجھ پر یہ عقدہ کھلا کہ زاہدی ان افلاس زدہ حالات میں فلگ شگاف قہقہے لگانے کی ہمّت کیسے کرتا ہے، اپنے ذاتی دکھوں کو اہمیت کیوں نہیں دیتا، اور حالات کی ستم ظریفی نے جو پہاڑ اس پر توڑے ہیں، ان کی شکوہ گزاری کو قابلِ اعتبار کیوں نہیں سمجھتا؟ ہمیں اپنی دوستیوں کی وسعت پر بڑا فخر ہے، لیکن زاہدی کے تعلقات کا طول و عرض دیکھ کر اپنے عجز کا اعتراف کرنا پڑتا ہے۔ پورے برصغیر ہندو پاک میں شاید ہی کوئی ایسی قابل ذکر ادبی سیاسی، مذہبی اور علمی شخصیت ایسی ہو گی جس سے اس کی اچھی خاصی راہ و رسم نہ ہو، سید مطلبی فرید آبادی سے قائداعظم تک، علامہ اقبال سے احمد ندیم قاسمی تک، علامہ عبدالسلام، نیازی سے مولانا عطاء اللہ شاہ بخاری تک، اور مولوی عبدالحق سے دادا امیر حیدر تک سیکڑوں ہزاروں بڑی شخصیتوں کو اس نے اتنے قریب سے دیکھا ہے اور وہ ان کے متعلق اتنا کچھ جانتا ہے کہ اگر اس نے یاداشتوں کا یہ خزینہ محفوظ نہ کیا تو وطن عزیز کی ادبی سیاسی اور ثقافتی تاریخ کا نہایت قیمتی حصہ ضائع ہو جائے گا، کیونکہ ان عظیم حضرات کے متعلق موجودہ دوستوں میں سے کسی کو بھی صحت کے ساتھ ان تفصیلات کا علم نہیں جن کا عینی شاہد زاہدی ہے۔ زاہدی شروع ہی سے ادب کا ایک ذہین قلم کار تھا۔ اس نے ایک ایسے پُرآشوب دور میں آنکھ کھولی جب برصغیر میں جنگ آزادی کی تحریک اپنے پورے عروج پر تھی اور انگریز سامراج کی غلامی سے گلو خلاصی کے لیے ہر نوجوان دار و رسن کی آزمائش سے گزرنے کو بے تاب تھا۔ پھر تلاشِ روزگار کے لیے اسے بڑے پاپڑ بیلنے پڑے۔ وہ شہر شہر قریہ قریہ سرگرداں پھرتا رہا۔ اس آوارہ گردی میں اسے محنت و سرمایہ کی کش مکش کا نہایت تلخ تجربہ ہوا‘ طبقاتی تفریق اور سماجی ناہمواریوں کو قریب سے دیکھنے کا موقع ملا بلکہ اس زہر کو اپنے رگ و پے میں سرایت کرتے ہوئے محسوس کیا۔ پھر تقسیمِ ملک کے ساتھ ہی مذہبی اور نسلی فسادات کے الاؤ سے گزر کر وہ پاکستان پہنچا۔ آگ اور خون کے اس سیلاب میں اُس نے ہزاروں، لاکھوں بے گناہوں کو مذہبی تعصب کے بھینٹ چڑھتے اپنی آنکھوں سے دیکھا۔ ہنستے بستے شہروں کی تباہی اور پُر امن گھرانوں کی بربادی کے مناظر نے اس کے احساس کو جھنجھوڑ کر رکھ دیا۔پاکستان آ کر اسے اپنے دوستوں اور عزیزوں کی کمینگیوں سے دوچار ہونا پڑا۔ یہ خوف ناک واقعات ایک ہوش مند انسان کو پاگل بنانے کے لیے کچھ کم نہ تھے۔ لیکن اس کی سوچ ایک ترقی پسند دانشور کی سوچ تھی۔ انسانی شرف پر غیر متزلزل یقین اور اس انقلاب میں کشت و خون کے اقتصادی، معاشی اور طبقاتی اسباب کے شعور نے اسے زندگی سے مایوس نہیں ہونے دیا اور وہ محنت و ہمّت جو اس کی گھٹی میں پڑی تھی اس کے لیے ایک نئی زندگی کے آغاز کا سہارا بنی۔ زاہدی ایک عرصے تک افسانہ نگار، انشائیہ نگار اور نقاد کے طور پر ادبی حلقوں سے متعارف رہا۔ پھر اچانک اُس نے رباعیات و قطعات لکھ کر لوگوں کو چونکا دیا۔ پھر اس کی نظمیں اور غزلیں چھپنے لگیں۔ میں اس کی ادبی، سیاسی، سماجی بصیرت اور غیر معمولی ادبی صلاحیتوں کا ہمیشہ قائل رہا، لیکن مجھے اس کی شعر گوئی کے متعلق کبھی حسنِ ظن نہیں تھا۔ جب پہلی دفعہ اس کی رباعیات میری نظر سے گزریں تو سب سے زیادہ اچنبھا مجھے ہوا اور میں نے اسے لکھا۔ ’’شاعری کے پھٹے میں ٹانگ اڑانے کی کوشش نہ کرو، نثر تمہارا میدان ہے اسے ہاتھ سے نہ جانے دو، اسی میں تمہارا بھلا ہے۔‘‘میرے اس فقرے نے جیسے اس پر تازیانے کا کام کیا اور وہ زیادہ زور و شور اور پوری لگن سے لکھتا رہا۔ اور آخر رباعیات و قطعات میں اس نے اپنے آپ کو منوا کر ہی دم لیا۔ پھر ماہنامہ کتاب میں اس کے چند ادبی خاکے سامنے آئے تو دوستوں کی حیرت میں مزید اضافہ ہوا کہ یہ خاکے نہ صرف بھرپور اور معلومات افزا تھے بلکہ ایک منفرد اسلوب کے حامل بھی تھے۔ زبان کی چاشنی کے علاوہ ان خاکوں میں زاہدی کا غیر معمولی سیاسی و سماجی شعور رچا بسا تھا۔ زاہدی کی صحبت گزرے ہوئے دنوں کو میں کبھی نہیں بھول سکتا۔ سچ تو یہ ہے کہ میں نے اس سے بہت کچھ سیکھا۔ اس میں شک نہیں کہ ترقی پسندی کے جراثیم پہلے سے میرے اندر موجود تھے اور اپنے معاصرین سے میری سوچ خاصی مختلف تھی لیکن اس نے مجھے انسانی قدروں سے روشناس کرایا، قلم کے استعمال میں اپنی ذمے داری کا احساس دلایا، فنی سفر میں نئی روشنیوں کی راہ دکھائی اور میری سوچ کو وسعت دے کر بے کراں بنا دیا۔ (معروف ادیب، شاعر اور نقّاد فارغ بخاری کے مضمون سے چند اقتباسات جس میں انھوں نے اپنے ہم عصر اہلِ قلم اور دوست مقصود زاہدی کے فن اور شخصیت کو پیش کیا ہے),Entertainment
391,"""ایڈیٹر ریاست” کا ایمان",https://urdu.arynews.tv/editor-newspaper-maftoon/,"اہلِ علم و دانش، ادیب اور دوسرے بڑے بڑے لوگ ہمیں اپنے مشاہدات اور تجربات سے زندگی کے وہ اسرار و رموز اور ایسی باتیں سکھا گئے ہیں جو ہمارے فکر و شعور کی بلندی اور روحانی ترقّی کا ذریعہ ہیں یہ ایک ایسی ہی تحریر جو بہت سادہ اور ایک عام سے عمل کی ترغیب دیتی ہے، لیکن ہماری زندگی پر اس کے گہرے اثرات مرتب ہوسکتے ہیں۔ سردار دیوان سنگھ مفتون کے نام سے ادب کے رسیا اور باذوق قارئین ضرور واقف ہوں گے اور ان کی کتابوں کا مطالعہ بھی کیا ہوگا۔ برطانوی راج میں متحدہ ہندوستان میں پیدا ہونے والے سردار صاحب نے صحافی، ادیب اور شاعر کی حیثیت سے بڑی شہرت پائی۔ وہ مدیر ریاست اخبار، دہلی رہے اور اس زمانے میں انھوں نے کئی مضامین اور کالم تحریر کیے جو قارئین میں مقبول ہوئے۔ یہ انہی کی ایک خوب صورت تحریر ہے۔ ملاحظہ کیجیے۔ ""بچّوں کی فطرت ہے کہ ان کو دنیا میں صرف دو باتیں متاثر کر سکتی ہیں اور یہ صرف ان دو سے ہی خوش ہو سکتے ہیں۔ ایک کھانے کے لیے ان کو کچھ دیا جائے۔ دوسرے ان سے اخلاص و محبت کے ساتھ پیش آیا جائے۔ اگر کسی بچّے کو یہ دونوں اشیا اپنے خاندان کے کسی دشمن سے بھی نصیب ہوں تو یہ بچّہ اپنے گھر والوں کو بھول کر دشمن خاندان کے لوگوں سے مانوس ہو جاتا ہے اور ""ایڈیٹر ریاست” کا ایمان ہے کہ مالی ، ذہنی اور روحانی خوش حالی کے لیے ضرورت مند غریب لوگوں اور بچوں کی دعائیں بہت ہی پُراثر ہوتی ہیں۔ بلکہ میں تو یہ کہتا ہوں اور میرا ذاتی تجربہ ہے کہ میں نے جب تک ضرورت مند دوستوں، غریب لوگوں اور معصوم بچّوں کی امداد کی مجھے روپے پیسے کے اعتبار سے کبھی کمی نہ ہوئی اور میں نے جب بھی ان لوگوں کی خدمت گزاری سے ہاتھ کھینچا میری مالی مشکلات میں اضافہ ہوتا چلا گیا اور فاقہ کشی شروع ہوگئی۔ چناں چہ مجھے جب کبھی زیادہ ذہنی کوفت ہو تو میں پانچ، سات یا دس روپے کے اچھے اچھے پھل اور مٹھائیاں منگا کر محلہ کے غریب بچوں میں تقسیم کر دیا کرتا ہوں۔ جس کا نتیجہ یہ ہوتا ہے کہ ذہنی کوفت اور تشویش سے فوراً ہی نجات مل جاتی ہے اور حالات درست ہو جاتے ہیں۔ یہ کیفیت تو تشویش یا ذہنی کوفت کو دور کرنے کے متعلق ہے۔ عام طور پر بھی محلّہ اور پڑوسیوں کے بچّے مجھ سے بہت مانوس ہو جاتے ہیں۔ حالاں کہ ان بچّوں کے والدین سے نہ میں نے کبھی تعلقات پیدا کیے اور نہ میں نے ان لوگوں کے نام اور حالات سے واقف ہونے کی کبھی کوشش کی۔” (از قلم سردار دیوان سنگھ مفتون، مدیر ریاست اخبار، دہلی)",Entertainment
392,لاہور کا ایک واقعہ!,https://urdu.arynews.tv/urdu-writer-poet-afsana/,"یہ بات ۱۹۳۷ء کی ہے۔ میں ان دنوں لاہور میں تھا۔ ایک دن میرے جی میں آئی کہ چلو علّامہ اقبال سے مل آئیں۔ اس زمانے میں میرے پاس ہلکے بادامی سفید (Off White) رنگ کی ایمبسیڈر (Ambassador) تھی۔ میں اسی میں بیٹھ کر علامہ صاحب کی قیام گاہ کو چلا۔ ان کی کوٹھی کا نمبر اور وہاں تک پہنچنے کا صحیح راستہ مجھے ٹھیک سے نہ معلوم تھا، لیکن میکلوڈ روڈ، جہاں وہ رہتے تھے، اس کی جائے وقوع سے میں اچھی طرح واقف تھا۔ لہٰذا کسی خاص مشکل کے بغیر میں علامہ کے بنگلے تک پہنچ گیا۔ سڑک کچھ گرد و غبار سے بھری ہوئی لگتی تھی۔ فٹ پاتھ، یا یوں کہیں کہ فٹ پاتھ کی جگہ سڑک کے دونوں طرف کی چوڑی پٹی، خشک اور گردآلود تھی۔ علّامہ کے بنگلے کا پھاٹک اچھا خاصا اونچا، لیکن لکڑی کا تھا۔ اس پر سلیٹی رنگ کی لوہے (یا ٹین) کی چادر تھی، جس کے باعث پھاٹک بہت بھاری اور کسی پراسرار سی عمارت کا پھاٹک معلوم ہوتا تھا۔ پھاٹک کھلا ہوا تھا اور سامنے مختصر سی اندرونی سٹرک (Drive Way) تھوڑا بل کھاتی ہوئی اصل عمارت کی طرف جاتی ہوئی صاف نظر آ رہی تھی۔ عمارت بلند و بالا، لیکن سال خوردہ اور ذرا بوسیدہ معلوم ہوتی تھی۔ جگہ جگہ مرمت اور ایک جگہ تعمیر نہ کے آثار بھی باہر سے دکھائی دیتے تھے۔ مجھے احسان دانش کی نظم ’’علامہ اقبال کی کوٹھی‘‘ یاد آئی جو ایک دو مہینہ پہلے ’’خیام‘‘ یا ’’عالم گیر‘‘ میں چھپی تھی۔ نظم میں کوٹھی کی خستہ حالی پر افسوس اور رنج کا اظہار تھا۔ آخری شعر تھا: سنتا ہوں کہ اب ہو گئی کوٹھی کی مرمتاحسان اسے دیکھنے جاؤں گا دوبارہ میں کچھ دیر اس شش و پنج میں رہا کہ گاڑی اندر تک لیے چلا جاؤں، یا فٹ پاتھ ہی پر چھوڑ دوں۔ پھرمیں نے دل میں کہا، ممکن ہے پورٹیکو میں اور کوئی گاڑی کھڑی ہو اور میں اپنی گاڑی اندرونی سڑک پر کھڑی کر دوں تو شاید کسی کا راستہ رک جائے۔ لہٰذا میں نے گاڑی وہیں سڑک کے کنارے لگا دی اور باہر آ یا۔ تب میں نے دیکھا کہ میرے مقابل فٹ پاتھ پر دو تین گمٹیاں ہیں، جیسی کہ پان سگریٹ والے رکھتے ہیں۔ ان گمٹیوں پر نوجوانوں اور بے فکروں کا مجمع سا تھا۔ کچھ نو عمر لڑکے بھی تھے۔ مجھے افسوس ہوا کہ ان کم بختوں کو لکھنے پڑھنے سے مطلب نہیں کہ یہاں پان کی دکان پر وقت ضائع کر رہے ہیں۔ میں ابھی گاڑی کو تالا لگا ہی رہا تھا کہ اچانک سڑک پار کرکے پانچ سات نو عمر لڑکے میری طرف لپکے۔ ان کے انداز اور ہاتھوں کے اشارے سے مجھے ایسا لگا کہ وہ کچھ مانگ رہے ہیں۔ میں نے دل میں کہا کہ یہ تو اور بھی برا ہے۔ یہ لونڈے پیشہ ور بھاری معلوم ہوتے ہیں۔ یقیناً منظم اور مجرمانہ طور پر بھیک منگوانے والوں کا کوئی گروہ ہوگا جو انہیں اس طرح استعمال کر رہا ہوگا اور ان کی زندگیوں کو بھاڑ میں جھونک رہا ہوگا۔ جب تک میں گاڑی کے دروازے سے چابی نکالوں نکالوں، کوئی چار پانچ لڑکے اورایک دبلا پتلا منحوس صورت شخص، جس کی شکل سے ہی خباثت ٹپک رہی تھی، اچانک میرے پاس پہنچ گئے اور قریب تھا کہ ان کے ہاتھ میرے کوٹ تک پہنچ جائیں۔ میں یہ دیکھ کر لرز گیا کہ وہ لڑکے نہ محلے کے ان پڑھ بے فکرے آوارہ گرد تھے اور نہ بھیک منگے۔ وہ تو کسی قسم کے پیشہ ور معلوم ہوتے تھے، اپنے جسم کی تجارت کرنے والے۔ میں نے دل میں کہا، معاذاللہ، یہ کیا ہو رہا ہے؟ میں خواب تو نہیں دیکھ رہا ہوں؟ یہ بھرا پرا شہر، دن کا وقت، شریفوں کا محلہ اور یہ پیشہ ور لونڈے؟ اب میں نے جانا کہ وہ ہاتھ میرے کوٹ کی جیبوں تک پہنچنا نہیں بلکہ میرے دامن کو تھامنا چاہتے تھے۔ وہ لوگ مجھ سے کوئی سودا کرنا چاہتے تھے۔ دس دس بارہ بارہ سال کے لونڈے، جن کی آنکھوں میں لڑکپن کی معصومیت کی جگہ عجیب شیطانی چمک تھی، چہروں پر وہ پختگی اور پھیکاپن تھا جو بڑے عمر کے لوگوں کے چہروں پر بھی شاذ ہی نظر آتا ہے۔ میں نے نفرت سے انہیں جھٹک کر ایک طرف ہو جانا چاہا تو وہ میرے پیچھے لپکے۔ توبہ! ایسا تو سنسنی خیز افسانوں میں بھی نہ ہوتا ہوگا۔ یہ واقعہ ہے یا کوئی دیوانہ پن جس میں سے دوچار ہوں، میں نے دل میں کہا۔ پھر تقریباً جست لگاتا ہوا ان کے نرغے سے نکل کر میں علامہ کے پھاٹک میں داخل ہو گیا۔ خدا کا شکر ہے کہ اندر آنے کی ہمت ان بدمعاشوں کو نہ ہوئی۔ پھاٹک تو کھلا ہی ہوا تھا، لیکن وہ پھاٹک کے کھمبے کے پاس آکر یوں رک گئے جیسے بجلی کا کرنٹ لگ گیا ہو۔ میں نفرت سے اپنے ہاتھ اور کپڑے جھاڑتا ہوا دوڑ کر بنگلے کے پورٹیکو میں داخل ہو گیا۔ اب واللہ اس ملاقات کی تفصیل کچھ یاد نہیں۔ اتنا خیال میں ہے اور وہ بھی دھندلا سا، کہ حضرت علامہ بڑی شفقت سے پیش آئے۔ میں نے گھنٹی بجائی توا یک بڑے میاں جو وضع سے ملازم اور رشتہ دار کے بین بین لگتے تھے، فوراً برآمد ہوئے۔ میری اطلاع لے کر اندر گئے اور تقریباً الٹے ہی پاؤں واپس آکر مجھ سے کہا کہ علامہ صاحب گول کمرے میں تشریف رکھتے ہیں، آپ آ جائیں۔ کچھ یاد نہیں کہ باتیں کس موضوع پر ہوئیں۔ میں ریلوے کا انجینئر، مجھے شاعری سے ذوق تو تھا (اب بھی ہے) اور مجھے علامہ کا بہت سا کلام زبانی یاد بھی تھا، لیکن اس ذوق کے سوا میرے پاس کچھ نہ تھا جو مجھے علامہ سے ہم کلام ہونے کا اہل بناتا۔ یہ بخوبی یاد ہے کہ علامہ نے مجھے بالکل احساس نہ ہونے دیا کہ میری ملاقات ان کے لیے ایک کار فضول سے زیادہ نہیں اور نہ ہی انہوں نے کوئی ایسی بات کہی جس سے مجھے اپنے جہل کا احساس ہوتا۔ ملاقات کوئی آدھ گھنٹہ رہی۔ پھر میں نے اجازت لے کر سلام کیا۔ علامہ صاحب کمرے سے باہر تک مجھے چھوڑنے آئے۔ ایک بار جی میں آئی ان سے درخواست کروں کہ آپ کے دروازے کے باہر سڑک کی پرلی طرف جو طائفہ شیاطین ہے، اس کا کچھ تدارک کریں۔ لیکن میری ہمت نہ پڑی اور پھر اس معاملے سے ان کا مطلب ہی کیا تھا؟ یہ کام تو پولیس والوں کا تھا۔ علامہ کو شاید خبر بھی نہ رہی ہو کہ سڑک پار کی گمٹیوں پرکس طرح کا ہجوم رہتا ہے۔ میں پورٹیکو سے باہر آیا تو اندرورنی سڑک (Drive Way) پر سرمئی رنگ کی ایک پرانی آسٹن اے چالیس (Austin-A40) کھڑی تھی۔ علامہ کی تو نہ ہوگی، کیونکہ میں نے کہیں سنا تھا کہ ان کے پاس ان دنوں ایک بڑی سی فورڈ تھی۔ خیر، کوئی ملنے والا آیا ہوگا، میں نے دل میں کہا۔ اچھا ہی ہوا جو میں نے اپنی کار باہر کھڑی کی۔ میں علامہ صاحب سے ملاقات کی خوشی میں مگن باہر نکلا۔ ایک لمحے کے لیے میں بھول گیا تھا کہ ان لوگوں سے پھر سابقہ پڑ سکتا ہے۔ لیکن باہر سڑک پر آکر میرے ہاتھوں کے طوطے اڑ گئے۔ کئی لڑکے میری کار کے پاس کھڑے تھے اور کار کو ڈھکیل ڈھکال کر اس کا رخ مخالف سمت میں کر دیا گیا تھا۔میں کچھ حواس باختہ سا، لیکن ہمت کر کے گاڑی کی طرف بڑھا تو وہ لونڈے مجھ سے تقریباً چمٹ گئے۔ ان کے بدن سے عجیب طرح کی حیوانی اور چکنے تیل کی سی بو آ رہی تھی۔ ابھی میں فیصلہ نہ کر پایا تھا کہ ان سے کس طرح نپٹوں، کہ ایک لمبا سا دبلا پتلا شخص، جو خاکی مائل ملگجے پیلے رنگ کی لمبی قمیص اور اسی کپڑے کی شلوار پہنے ہوئے تھا، میری طرف لپکا۔ اس کے چہرے پر بداخلاقی اور بےحیائی کے آثار اس قدر نمایا ں تھے کہ میری طبیعت گنگنا گئی، جیسے میں نے کسی بھیگی لجلجی چیز کو چھو لیا ہو۔ اس وقت میں سڑک کی جانب تھا اور وہ میرے دائیں ہاتھ پر فٹ پاتھ کے رخ پر تھا۔ میں نے پلٹ کر اسے ایک ٹھوکر لگانی چاہی تو اس نے اپنی ٹانگ میری طرف بڑھا کر مجھے روکنا چاہا۔ خدا کا کرنا ایسا ہوا کہ میری ٹانگ کچھ اس طرح اس کی ٹانگ سے الجھی کے وہ اپنا توازن کھو بیٹھا اور اچل کر چھپاک سے فٹ پاتھ کے نیچے گہری نالی میں جا رہا۔ میں نے موقع غنیمت جان کر لپکتے ہوئے گاڑی کا دروازہ کھولا، دل میں دعا کر رہا تھا کہ گاڑی فوراً اسٹارٹ ہو جائے۔ بارے دعا قبول ہوئی۔ چابی لگاتے ہی گاڑی بڑی خوبی سے اسٹارٹ ہو گئی۔ میں نے گاڑی گیئر میں ڈالی اور ایکسیلٹر پر پاؤں پورے زور سے داب دیا۔ گاڑی ایک جھٹکے سے آگے بڑھی۔ میرا ارادہ تھاکہ چند ہی لمحے بعد فرسٹ گیئر سے سیکنڈ میں آجاؤں گا، کیونکہ سیکنڈ میں طاقت بہت تو ہوتی ہی ہے، ساتھ ہی اس میں رفتار تیزی سے سڑھانے کابھی امکان رہتا ہے۔ حسب ارادہ میں نے گاڑی سیکنڈ میں ڈالی ہی تھی کہ محسوس ہوا گاڑی چل نہیں پار ہی ہے۔ ایسا لگ رہا تھا جیسے کوئی طاقت اسے پکڑ کر الٹی طرف کھینچ رہی ہو۔ میں نے پیچھے نگاہ کی تو دیکھا کہ کئی لونڈے کار کے بمپر اور بوٹ سے چپکے ہوئے پورا زور لگاکر گاڑی کو آگے بڑھنے سے روکنے میں مصروف تھے۔ ادھر میں ایکسی لیٹر پر پاؤں پورے زور سے دبائے ہوئے ہوں، ادھر وہ دس بارہ بچے گاڑی کو اپنی طرف کھینچ رہے ہیں اور اس کامیابی سے کہ گاڑی کی رفتار چیونٹی کی رفتار سے آگے نہیں بڑھ رہی تھی۔ میں نے کندھے سکوڑ کر سر کو یوں جھکا لیا گویا خطرہ میرے پیچھے نہیں، بلکہ سامنے ہے اور میں پوری قوت کے ساتھ سامنے کسی چیز سے ٹکرانے والا ہوں۔ سر جھکاکر اور بدن چراکر میں نے اپنی پوری قوت ارادی و جسمانی اس بات پر لگا دی کہ گاڑی کو اتنی ریس دوں کے ان غول بچوں کو جھٹکتا ہوا نکل جاؤں۔ لیکن ان پلیدوں میں خدا معلوم کتنی طاقت آ گئی تھی کہ میرا پندرہ ہارس پاور کا انجن، میری اپنی قوت مدافعت، سب بے کار ثابت ہو رہی تھیں۔ گاڑی بس گھسٹتی ہی رہی اور سو پچاس گز ہی کے اندر مجھے یقین ہو گیا کہ یا تو گاڑی اب بہت جلد بند ہو جائےگی، یا ان لونڈوں کی طاقت اسے آگے بڑھنے سے روک ہی دےگی۔ میں اب سراسیمہ ہو چلا تھا۔ میرے ذہن میں بس یہ بات گردش کر رہی تھی کہ یہ گاڑی جسے میں اپنی حفاظت و مدافعت کے لیے کافی سمجھ رہا تھا، میرے لیے موت کا پھندا، یا فنا کا جال ثابت ہو سکتی ہے۔ اگر میں اسی میں بندرہ گیا تو چند ہی منٹ جاتے ہیں کہ یہ غولان شیطانی مجھے آگے بڑھنے سے روک دیں گے، مجھے گاڑی سے کھینچ لیں گے اور پھر خدا جانے میری کیا درگت بنائیں۔ وہ شخص، جسے میں نے نالی میں ڈھکیل دیا تھا، وہ تو شاید میری تکا بوٹی کر کے پھینک دے۔ اب، کئی سال بعد میں یہ سطریں لکھ رہا ہوں، مجھے محسوس ہوتا ہے کہ اس وقت میرا استدلالی، ترقی یافتہ دماغ، جسے اصطلاح میں ’’یمینی دماغ‘‘ یا Right Brain کہتے ہیں، معطل ہو چکا تھا اور میں اپنے ’’یساری دماغ‘‘ یعنی Left Brain کے قبضے میں تھا۔ یساری دماغ، جسے Reptilian Brain بھی کہتے ہیں، انسانوں، رینگنے والے جانوروں اور انڈا دینے والے جانوروں میں مشترک ہے۔ کہا گیا ہے کہ ارتقائی عمل کے کروڑوں برس نے اس دماغ کو پیدا کیا اور چونکہ یہ دماغ رینگنے والے جانوروں اور پھر انڈا دینے والے جانوروں سے ہو کر انسان تک پہنچا ہے، اس لیے اسے حشراتی دماغ Reptilian Brain بھی کہا جاتا ہے۔ ہمارے بنیادی اور ’سفلی‘ جذبات سب اسی دماغ میں پیدا ہوتے ہیں۔ شہوت، خوف، بھوک کا احساس، تشدد، تحفظ جان، خطرے سے فرار اختیار کرنا وغیرہ سب جبلتیں اسی دماغ کی دین ہیں۔ دنیا میں زیادہ تر جرائم پیشہ لوگوں، خاص کر قاتلوں اور زنا بالجبر کے مرتکب لوگوں میں یساری دماغ کو سمینی دماغ سے زیادہ فعال پایا گیا ہے۔ اس کی جگہ چونکہ سر کے بائیں اور نچلے حصے میں ہے، اس لیے اسے ’یساری‘ کہتے ہیں۔ اس کے برخلاف، یمینی یا Right Brain کا ارتقاء اور بھی کئی کروڑ برس میں ہوا۔ استدلال، درون بینی اور تعقل کی صفات اسی یمینی دماغ کی پیداوار ہیں۔ یساری دماغ کو استدلال اور تعقل اور پچھتاوے سے کوئی علاقہ نہیں۔ جب یہ دماغ حاوی ہو جاتا ہے تو سوچنے سمجھنے کی صلاحیت مفقود ہو جاتی ہے۔ بعض دماغی مریضوں میں بھی یمینی دماغ کی کمزوری اور یساری دماغ کی مضبوطی کا مشاہدہ کیا گیا ہے۔ بہرحال اس وقت مجھے ایک ہی دھن تھی، کہ کسی طرح اس گاڑی سے نکل بھاگوں۔ گاڑی میں جائے قیام نہ تھی تو باہر جائے فرار ضرور ہوگی، یہ میرا استدلال تھا۔ لیکن گاڑی کس طرح چھوڑوں اور کس مقام پر، یہ ابھی سمجھ میں نہ آیا تھا۔ اچانک میں نے ایک عجیب بات محسوس کی۔سڑک پر کوئی راہ گیر نہ تھا۔ خالی راستہ قطعاً سنسان، بھائیں بھائیں کرتا معلوم ہوتا تھا۔ خالی شہر ڈراؤنا کھڑا تھا چاروں اور میرے ذہن میں کبیر کا مصرع آیا۔ میکلوڈ روڈ پرزیادہ بھیڑ بھاڑ تو کبھی نہ ہوتی تھی، لیکن بالکل سناٹا بھی نہ ہوتا تھا۔ ایک دو موٹریں تو منٹ دو منٹ پر گذر ہی جاتی تھیں۔ علامہ صاحب کے مکان سے ذرا آگے علامہ کے مشہور دوست سرجگندر سنگھ کا عظیم الشان بنگلہ تھا۔ (کیسے پتے کی بات جگندر نے کل کہی۔) ان کے پھاٹک پرا یک دو ملازم بھی ہمیشہ کھڑے نظر آتے تھے۔ سردار صاحب کے بنگلے کے ذرا ہی فاصلے پر بہرام جی خدائی جی کی دکان ایک بنگلہ نما مکان میں تھی۔ یہ لوگ ولایت سے عمدہ قسم کی شرابیں اور سگار منگاتے تھے۔ کوئی ایک دو فرلانگ پر وہائٹ وے، لیڈلا (Whiteway, Laidlaw) کی عالی شان دو منزلہ دکان تھی۔ اس کے سامنے دو چار موٹریں، ایک دو شکر میں، پان سات بگھیاں، تو ہر وقت ہی کھڑی رہتی تھیں۔ آج خدا جانے کیابات تھی کہ نہ وہ کوٹھیاں دکھائی دیتی تھیں، نہ کوئی دکان ہی نظر آئی تھی۔ حتیٰ کہ پولیس کاکوئی سپاہی بھی ٹریفک چوراہے پر نہ تھا۔ اب جو غور کرتا ہوں تو خیا ل آتا ہے کہ میری رفتار اس قدر دھیمی تھی کہ بس چیونٹی کی چال سمجھیے اور جن عمارتوں، دکانوں کا میں نے اوپر ذکر کیا، وہ مجھ سے چند فرلانگ تو تقریباً دور تھیں، اس وقت کہاں سے دکھائی دے جاتیں؟ لیکن میں نے کہا نا کہ اس وقت میرا انسانی دماغ نہیں، بلکہ حشراتی دماغ مجھ پر حاوی تھا۔ آج مجھے یقین ہے کہ اگر میں ہمت کر کے اس گاڑی کو چلاتا رہتا، اسپیڈ چاہے جو بھی رہتی، تو دس پانچ منٹ میں کسی محفوظ یا آبادی والی جگہ پر ضرور پہنچ سکتا تھا۔ میرا پیچھا کرنے والے مجھ پر ہرگز ہاتھ نہ ڈال سکتے تھے۔ گاڑی کو وہ بالکل روک نہ سکتے تھے اور اگر وہ گاڑی کو چھوڑ کر کھڑکی کی راہ سے مجھ پر حملہ آور ہونے کی کوشش کرتے تو میں بآسانی اتنی دیر میں گاڑی کی رفتار بڑھاکر ان کے خطرے سے آزاد ہو سکتا تھا۔ لیکن اس وقت تو یہ لگ رہا تھا کہ یہ گاڑی نہیں موت کی کوٹھری Death Cell ہے۔ اگر میں اسی میں بیٹھا رہا تو موت کا شکار ہو جاؤں گا۔ میں نے دل میں کہا کہ اگر کوئی مضبوط کھمبا، یا دیوار، راستے میں ملے تو گاڑی اس سے ٹکرا دوں۔ دھماکہ ہوگا تو دس پانچ لوگ لامحالہ جمع ہو جائیں گے۔ ممکن ہے کوئی پولیس والا بھی آ نکلے۔ یا شاید میں زخمی، یا بے ہوش ہی ہو جاؤں۔ تب تو یہ طائفہ بیابانی میرا پیچھا چھوڑے گا۔ اس وقت میرے (حشراتی) دماغ میں یہ بات نہ آئی کہ موٹر کا کوئی واقعی کارگر ایکسیڈنٹ کرنے کے لیے رفتار ضروری ہے۔ بیس بائیس کی رفتار تو ہو اور اس وقت میری رفتار چار پانچ سے متجاوز نہ تھی اور نہ ہی مجھے یہ بات سوجھی تھی کہ زخمی یا بےہوش ہو کر تو میں اور بھی ان کے رحم وکرم پر ہو جاؤں گا۔ وہ مجھے ہسپتال لے جانے کے بہانے اٹھا کر کہیں بھی لے جا سکتے تھے، یا وہیں کا وہیں مجھے مزید گزند پہنچا سکتے تھے۔ اسے میری خوش قسمتی کہیے کہ اس وقت میرے سامنے کوئی چیز ایسی نہ تھی جس سے ٹکرا کر میں اپنا یہ عقل مندی پر مبنی ’منصوبہ‘ پورا کرتا۔ اسی لمحے مجھے محسوس ہوا کہ وہ پیلی ملگجی قمیص والا گھناؤنا شخص بھی ان لونڈوں کا معاون ہو کر میری گاڑی کو پیچھے سے روکنے میں شامل ہو گیا ہے۔ ’’اس کی بھی طاقت شامل ہو گئی ہے، اب تو میں بچ نہ سکوں گا‘‘ میں نے دل میں کہا۔ ابھی گاڑی کی رفتار میں کوئی خاص فرق نہ آیا تھا۔ لیکن مجھے یقین تھا کہ ملگجی قمیص والا گاڑی کو رکوانے میں جان لڑا دےگا۔ ’’بکرے کی ماں کب تک خیر منائےگی‘‘، میں نے اپنے آپ سے کہا۔ مجھے اپنے والد مرحوم کا ایک خادم یاد آیا جو ایسے موقعوں کے لیے حسب ذیل شعر پڑھا کرتا تھا: کب تک چھپیں گی کیریاں پتوں کی آڑ میںآخر کو آم بن کے بکیں گی بزار میں عام حالات میں مجھے جب بھی یہ شعر یاد آتا تو ہلکی سی ہنسی بھی آتی۔ لیکن آج رونا آ رہا تھا۔ یہی نہیں، اپنا بچپن بھی اس وقت مجھے بڑی آرزو بھری ارمان انگیز گلابی نارنجی روشنیوں کے سائے میں گھرا ہوا دکھائی دے رہا تھا، حالانکہ دراصل میرا بچپن خاصا ناخوشی سے بھرا ہوا اور بھلا دینے کے لائق تھا۔ کہتے ہیں ایک بار بسمل سعیدی نے جوش صاحب سے کہا کہ جوش صاحب آپ کے کلام میں سوزوگداز کی اک ذرا کمی نہ ہوتی تو آپ اور بھی بڑے شاعر ہوتے۔ جوش صاحب نے کہا، ’’ہرگز نہیں، میرے یہاں سوزوگداز کی کمی ہرگز نہیں۔ لو یہ شعر سنو:‘‘ میرے رونے کا جس میں قصہ ہےعمر کا بہترین حصہ ہے بسمل سعیدی نے قہقہہ لگا کر کہا، ’’واللہ جوش صاحب بچپن کے مضمون پر اس سے بہتر شعر میں نے نہیں سنا تھا‘‘۔ خیر، جوش صاحب اور بسمل صاحب کے مخول ایک طرف، لیکن سچ بات یہ ہے کہ میرا بچپن اپنے بڑوں سے پٹتے اور روتے ہی گزرا تھا۔ پھر بھی کاش میں ابھی سات ہی آٹھ برس کا ہوتا، میں نے دل میں تقریباً روتے ہوئے کہا۔ اس صورت میں آج اس موٹر میں تو نہ ہوتا، جہاں میری عزت اور جان دونوں کے لالے پڑے ہیں۔ آخر میں نے کسی کا بگاڑا بھی کیا ہے؟ مجھے صغر سن کے وہ دن یاد آ گئے جب ذرا ذرا سی بات پر اور اکثر بے وجہ ہی، مجھ پرڈانٹ یا مار پڑتی تھی۔ یا اگر کوئی وجہ ہوتی ہوگی تو میرا ننھا سا ذہن اس کو سمجھنے سے قاصر رہتا تھا۔ کسی بات کے لیے کسی وجہ کی ضرورت نہیں ہوتی، یہ ان دنوں میرے محدود دماغ کا فیصلہ تھا۔ بعد میں، جب مجھے علت یعنی Cause اور سبب، یعنی Reason کا فرق معلوم ہو ا تو میں نے یہ نتیجہ نکالا کہ لازماً ایسا نہیں کہ کسی چیز کی علت معلوم ہو جائے تو اس کا سبب بھی معلوم ہو جائے۔ مثلاً کسی شخص کا قتل ہو جائے اور لاش کا معائنہ کرکے ہم یہ نتیجہ نکالیں کہ وہ پستول کی گولی سے مرا ہے، تو یہ محض علت قتل معلوم ہوئی۔ ا س سے یہ کہاں معلوم ہوا کہ اس کے قتل کا سبب کیا ہے؟ اس وقت جو میں اپنی جان کے خطر میں ہوں، تو اس کی علت یہ ہے کہ میں کسی مقام پر کسی وقت موجود تھا۔ اگر نہ ہوتا تو یہ بات بھی نہ ہوتی۔ لیکن میرے وہاں موجود رہنے کی کچھ علت تھی اور اس علت کی بھی کچھ علت ہوگی اور پھر اس علت کی بھی۔ تو کیا ساری دنیا محض علل کی داستان ہے؟ اسباب کہیں نہیں؟ یا شاید ہمارا یہاں آنا کسی سبب سے ہو؟ اسباب پڑے یوں کہ کئی روز سے یاں ہوں، میر تقی میر نے چپکے سے میرے کان میں کہا۔ کون سے اسباب؟ ہمیں یہاں کیوں لایا گیا؟ کیا اس لیے کہ میں اپنی موٹر میں بیٹھا ہی بیٹھا جسم فروش لونڈوں اوران کے سرخیل کی ناپاک حرکتوں کاہدف بنوں؟ میں نے تقریباً ہسٹریائی انداز میں اپنے آپ سے کہا۔ اچانک مجھے کار کے پیچھے اور باہر سڑک پر سے کچھ غلغلہ سنائی دیا۔ معلوم ہوا کہ کچھ لوگ اوربھی میرے دشمنوں کی امداد کو آ گئے ہیں۔ گاڑی کی رفتار اب مزید پست پڑ گئی تھی۔ یا شاید وہ میرا وہم رہا ہو۔ لیکن میں نے فیصلہ کیا کہ اب یہاں ایک لمحہ بھی رکنا کسی برے انجام کو دعوت دینا ہوگا۔ مجھے خیال آیا کہ میرے شیطان صفت متعاقبوں نے علامہ صاحب کی کوٹھی میں قدم نہ رکھا تھا۔ شاید وہ گھروں کے اندر آنے سے ڈرتے ہوں؟ لہٰذا سب سے اچھا یہ ہوگا کہ میں گاڑی کو کسی مناسب پھاٹک میں اڑا دوں اور خود نکل بھاگوں۔ نکل بھاگوں گا کس طرح، وہ لوگ جھپٹ کر مجھے پکڑ تو نہ لیں گے؟ میں یہ سوچ ہی رہا تھا کہ سڑک پر میری جانب، یعنی بائیں جانب، ایسی ہی محفوظ سی ایک کوٹھی دکھائی دی۔ ’’وہ مارا‘‘، میں دل میں خوش ہوتے ہوئے کہا۔ میں نے ایک زبردست جھٹکے سے اسٹیئرنگ کو بائیں گھماکرگاڑی کو پھاٹک میں ترچھا ڈال کر پوری طاقت سے بریک لگائی۔ بائیں گھومنے کے جھٹکے اور پھر بریک لگنے کے جھٹکے سے گاڑی پھاٹک کے بیچ میں ترچھی ہو کر بند ہو گئی۔ تعاقب کرنے والے بھی ان جھٹکوں کی مرکز گریز Centrifugal قوت کی تاب نہ لا کر پیچھے ادھر ادھر گر پڑے۔ میں نے مڑ کر نگاہ کی تو میرا نزدیک ترین معاقب مجھ سے کوئی دس بارہ فٹ کے فاصلے پر تھا۔ میں نے کھینچ کر چابی گاڑی میں سے نکال لی اور اندھا دھند دوڑتا ہوا اس کوٹھی، یعنی اپنی پناہ گاہ میں داخل ہو گیا۔ بڑا سا بنگلہ تھا، لیکن ذرا سنسان سا۔ سامنے کوئی نوکر، مالی یا چوکی دار نہ تھا۔اونچی کرسی کا برآمدہ، جس میں پرانی وضع کی آرام کرسیاں اور مونڈھے تھے۔ دیوار سے لگی ہوئی سنگار میز اور قد آدم آئینہ، اس کے پاس ہی ہیٹ وغیرہ رکھنے کا اسٹینڈ۔ زیادہ دیکھنے کا موقع تھا نہ ہمت۔ میں مکان کی لمبائی میں دوڑتا چلا گیا۔ برآمدے کے اختتام پر ایک کمرہ سا دکھائی دیا۔ اس کا دروازہ کچھ نیم وا، کچھ بھڑا ہوا ساتھا۔ میں نے جھٹ سے اس میں داخل ہوکر اندر سے کنڈی چڑھا لی۔ کمرے میں فنائل کی ہلکی سی بوتھی۔ میں نے آنکھیں پھاڑ پھاڑ کر دیکھا تو معلوم ہوا کہ باتھ روم ہے۔ ٹٹول کر بجلی کا سوئچ تلاش کیا۔ زرد زرد روشنی ہوئی تو دیکھا کہ آٹھ سات فیٹ لمبا، اسی قدر چوڑا باتھ روم اور غسل خانہ ہے۔ کموڈ کی جگہ نئے ڈھنگ کا فلش تھا۔ اوپر لوہے کا ٹینک، اس سے زنجیر لٹکتی ہوئی۔ اس طرح کے فلش اس وقت ہندوستان میں بہت کم تھے۔ میں اس لیے واقف تھا کہ ریلوے کی دو بڑی کمنیاں، جی آئی پی ریلوے G.I.P. Railway اور بی بی اینڈ سی آئی ریلوے B.B.&C.I. Railway اپنے اسٹیشنوں پر فرسٹ کلاس ویٹنگ روموں میں ایسے باتھ روم بنوا رہی تھیں۔ میں خود جی آئی پی ریلوے میں ملازم تھا۔ مجھے بری طرح پیشاب محسوس ہو رہا تھا۔ خدا معلوم ڈرکی وجہ سے، یا واقعی۔ لیکن ابھی میری پوزیشن بالکل غیرمحفوظ تھی۔ ادھر ایسا لگ رہا تھا کہ پیشاب ضرور کرنا چاہیے، پتا نہیں پھر موقع ملے نہ ملے۔ میرا ہاتھ پتلون کی پیٹی کی طرف گیا ہی تھا کہ دروازہ زور زور سے پیٹا جانے لگا۔ پتا نہیں وہ میرے دشمن تھے، یا گھر کا کوئی فرد جسے شک ہو گیا تھا کہ کوئی باہری آدمی باتھ روم میں گھس آیا ہے۔ میں بہرحال خود کواس حالت میں نہ سمجھتا تھا کہ دروازہ کھول کر باہر آؤں۔ لیکن باتھ روم میں خود کو چھپائے رہنے کا امکان کہاں؟ اور نکلوں تو جاؤں کہاں؟ پھر میری نگاہ پر لی طرف کی دیوار پر پڑی تو معلوم ہوا کہ ادھر بھی ایک دروازہ ہے۔ اب وہ جہاں بھی کھلتا ہو، میرے لیے وہی دروازہ نجات کا دروازہ تھا۔ میں نے آہستہ سے پرلی طرف کی کنڈی کھول لی۔ دل میں خدا کا شکر بجالایا کہ دروازہ دوسری طرف سے بند نہ تھا۔ اول تو دو دو دروازے توڑنے میں ان لوگوں کو وقت لگےگا، دوسری بات یہ کہ جب اتنا شوروغل اور توڑ پھوڑ کا ہنگامہ ہوگا تو گھر میں کوئی تو متوجہ ہوگا۔ اس وقت مجھے یہ یاد نہ رہا تھا کہ میرے اپنے خیال کے مطابق ان شیاطینوں کا طائفہ گھروں میں گھس نہ سکتا تھا۔ لہذا اغلب تھا کہ دروازہ پیٹنے والا (والے) اہل خانہ سے ہی متعلق ہو (ہوں)۔ دروازے سے باہر آکر میں نے دیکھا کہ وہی برآمدہ اور آگے تک چلا گیا ہے۔ میرے دائیں جانب چار دیواری تھی، لہٰذا برآمدے کی شکل اب راہداری کی سی تھی۔ باتھ روم کے دروازے سے متصل ہی چار دیواری میں ایک دروازہ تھا جو سڑک کی طرف کھلتا ہوگا۔ دروازے کاایک پاٹ کھلا ہوا تھا، ااور اس میں سے تین ملازم صاف دکھائی دیتے تھے۔ وہ دہلیز اور سیڑھی پر بیٹھے ہوئے باتوں میں اس قدر محو تھے کہ انہوں نے میری موجودگی بالکل محسوس نہ کی اور ظاہر ہے کہ میں بھی ان کو اپنی طرف متوجہ کرنے کے حق میں نہ تھا۔ راہداری میں گربہ قدم چلتا میں کوئی دس گز گیا ہوں گا کہ ایک دروازہ نظر آیا جو گھر کے اندر کھلتا تھا۔ ادھر باتھ روم کا باہری دروازہ ٹوٹنے کی سی آواز ہلکی سی میرے کان میں آئی۔ میں نے مزید توقف کیے بغیر گھر کے دروازے میں قدم رکھ دیا۔ وہاں کمرہ نہ تھا، بلکہ ایک وسیع برآمدہ، سہ دری نما، جس میں کسی مصروف گھر کا تاثر صاف محسوس ہوتا تھا۔ ایک چوڑے پلنگ پر دو عورتیں بیٹھی چالیا کتر رہی تھیں۔ ان کی شکلیں اور وضع قطع اب بالکل نہیں یاد رہی۔ لیکن پلنگ کے پاس ایک بڑی سی گدے دار آرام کرسی Frong Chair پر دوہرے، گداز بدن کی ایک ادھیڑ، قبول صورت خاتون تھیں جو ساری میں ملبوس تھیں۔ ان کے سامنے کرسیوں پر دو نسبتاً نوجوان عورتیں سوئیٹر بن رہی تھیں۔ میں نے قیافہ کیاکہ ادھیڑ عمر خاتون ہی ان میں صاحب اقتدار ہیں۔ میں نے انہیں سلام کیا۔ وہ میرے انداز، لب و لہجہ اور میری حواس باختگی سے یہ تو شاید سمجھ ہی گئیں کہ میں کوئی چور اچکا نہیں ہوں۔ باقی لڑکیوں؍عورتوں میں ضرور ایک طرح کی گھبراہٹ نظر آئی، لیکن کسی نے شور وغیرہ کچھ نہ مچایا۔ ممکن ہے کہ وہ ان خاتون کی وجہ سے خود کو محفوظ سمجھ رہی ہوں۔ خاتون نے میرے سلام کا جواب نہ دیا، بلکہ ذرا درشت لہجہ میں کہا: ’’کون ہو تم؟ یہاں کیسے آئے؟ چلو، فوراً چلے جاؤ یہاں سے‘‘۔ وہ خوف زدہ سے زیادہ جھنجھلائی ہوئی معلوم ہوتی تھیں۔ ’’خدا کے لیے مجھے پناہ دیجئے، میں بڑے خطرے میں ہوں‘‘۔ میں نے سرگوشی کی سی آواز میں کہا۔ ’’کیوں؟ کیا پولیس تمہارے پیچھے ہے؟‘‘ ’’یہ سب بعد میں بتاؤں گا۔ پولیس وغیرہ کا کوئی چکر نہیں۔ میں ایک باعزت انجینئر ہو۔ کچھ بدمعاش میرے پیچھے لگ گئے ہیں‘‘۔ ’’بدمعاشوں ہی کے پیچھے تو بدمعاش لگتے ہیں۔ شریفوں کو ایسے لوگوں سے کیا کام؟ چلو نکلو۔ ابھی نکلو۔ نہیں تو میں نوکروں کو بلواتی ہوں‘‘۔ ’’پھر میرا خون ہو جائے تو آپ اللہ کو کیا منہ دکھائیں گی؟‘‘ اچانک میرے دل میں بجلی کی طرح یہ خیال کوندا کہ یہ خاتون ہزار باعزت سہی، لیکن خاتون خانہ نہیں ہیں۔ ’’للہ آپ کسی ذمہ دار شخص کے پاس لے چلیں‘‘۔ میرا تیر نشانے پر بیٹھا تھا۔ وہ پہلو بدل کر بولی، ’’ذمہ دار؟ ذمہ دار اور کون ہے یہاں؟ تم بتاؤ، تمہارا معاملہ کیا ہے؟ اس کا لہجہ اب ذرا تیز تر تھا اور زور لفظ ’’تم‘‘ پر تھا۔ میں نے اٹک اٹک کر اپنا حال بتانا شروع کیا۔ یہ بھی ڈر تھا کہ بات کچھ ایسی عجیب ہے کہ ان لوگوں کو یقین شاید ہی آئےگا۔ اگر ایسا واقعہ کوئی مجھ سے بیان کرتا تو میں اسے مجذوب کی بڑ سے زیادہ وقعت نہ دیتا۔ اس خوف کے باعث میرا لہجہ خود مجھے ہی تیقن سے عاری لگ رہا تھا اور میری روداد بھی ناقابل یقین معلوم ہو رہی تھی۔ لیکن خیر، وہ لوگ تو توجہ سے سن رہے تھے اور داستان تھی ہی کتنی لمبی؟ چند منٹ سے بھی کم میں تمام ہو جاتی۔ میں نے بولنا شروع کیا اور دل میں دعا کرتا رہا کہ ان لوگوں کو اعتبار آ جائے۔ وہ دروازہ، جس سے میں داخل ہوا تھا، یوں ہی کھلا ہوا تھا۔ سب کے دھیان میری کہانی کی طرف تھے۔ اچانک پیلی ملگجی قمیص والا شخص بڑے اطمینان سے اسی دروازے سے داخل ہوا۔ اس کے ہاتھ میں لمبا سا پستول تھا۔ میں نے دوڑ کر ادھیڑ عمر خاتون کی کرسی کے پیچھے چھپنے کی کوشش کی۔ لیکن اس شخص نے پستول کا رخ انہیں خاتون کی طرف کر دیا اور عجیب نخوت بھرے، سرد، سفاک، حقارت آمیز لہجے میں بولا: ’’بول، میر تیرا کون لگتا ہوں؟‘‘ میرے پور ے جسم میں سنسنی پھیل گئی۔ تو کیا یہ سب لوگ ایک ہی تھے؟ میں نے سراسیمہ ہو کر دل میں کہا۔ ابھی ہم میں سے کوئی اس حال میں نہ تھا کہ اس نئے خطرے سے دفاع کے لیے کچھ کرتا۔ ان سب عورتوں کے بدن بالکل ساکت تھے، جیسے پتھر کی مورتیں ہوں۔ میں جس جگہ چھپنے کی سعی ناکام کر رہا تھا، اس کے پیچھے ایک دروازہ تھا۔ نہ جانے کیوں مجھے محسوس ہوا کہ اس دروازے کے پیچھے بھی کوئی ہے۔ میں ابھی یہ فیصلہ نہ کر پایا تھا کہ دروازے کے پیچھے واقعی کوئی ہے بھی کہ نہیں اور وہ میرا دوست ہے کہ دشمن۔ دفعتاً وہی دروازہ دھڑاکے کی آواز کے ساتھ کھلا اور ایک سیاہ سی چیز سائیں سائیں کرتی ہوئی اس میں سے نکلی اور باہر آنگن میں گردباد کی طرح قائم ہو گئی۔ میں نے دیکھا کہ وہ ساری عورتیں منہ کو دوپٹے سے ڈھانکے بےہوش سی پڑی ہیں۔ پستول والا گھٹنوں کے بل تھا، اس کا سر جھکا ہوا تھا۔ ہاتھ کچھ اسطرح سینے پر تھے گویا بندگی بجا لا رہا ہو۔ پستول اس کے ہاتھ سے چھوٹ کر ادھیڑ عمر خاتون کے قدموں میں آ رہا تھا۔ لیکن خود انہیں کسی چیز سے مطلب نہ رہ گیا تھا۔ وہ گردن ڈھلکائے، ساری کے پلو میں منہ کو چھپائے آرام کرسی پر کپڑے کی گڑیا کی طرح ڈھیر تھیں۔ میرے پاؤں من من بھرکے ہو رہے تھے۔ دل گویا بیٹھ کرجوتے کے تلے میں آ گیا تھا۔ لیکن دماغ (وہی حشراتی دماغ؟) تھوڑا بہت حاضر تھا۔ میں نے دل میں کہاکہ بھاگ نکلنے کا اس سے بہتر موقع نہ ملےگا۔ ممکن ہے اپنی گاڑی کو بھی اس گھر کے پھاٹک سے نکال لے جا سکوں۔ میں ڈرتا، چوروں کی طرح قدم رکھتا، بلکہ تقریباً گھسٹتا ہوا، اپنی پناہ گاہ سے باہر آیا۔ یہ پناہ گاہ کی بھی خوب رہی۔ آنگنمیں وہ سیاہ گردباد ابھی بھی اسی طرح قائم تھا۔ سائیں سائیں کی آواز آ رہی تھی۔ لیکن اس وقت وہ آواز کچھ ماتمی سی لگی۔ نہ جانے کیوں مجھے خیال تھا کہ مجھے قطعاً کسی قسم کی آواز نہ کرنی چاہیے۔ بھلا وہ گردباد کیا تھا، کیا کوئی بدروح تھی، یا کوئی خدائی قہر؟ لیکن میرے شور کرنے نہ کرنے سے اس کا کیا تعلق ہو سکتا تھا؟ شاید یہ بھی میرے حشراتی ذہن کا کرشمہ تھا، کہ اکثر رینگنے والے جانور خطرے کے سامنے دم سادھ کر پڑ جاتے ہیں، گویا مردہ ہوں۔ ملگجی قمیص والے کے پاس سے گزرتے ہوئے میرے جی میں آئی کہ اس کی پسلیوں پراپنے بوٹ سے ایک زوردار ٹھوکر لگاؤں۔ حرام زادہ مر تو چکا ہی تھا۔ لیکن نہ مرا ہو تو؟ اور وہ سیاہ گردباد؟ میں اس ارادے سے باز رہا۔ پھرمیں نے دل میں کہا کہ پستول ہی اٹھا لوں، شاید وہ اخوان الشیاطین ابھی باہر بیٹھے ہوں۔ مگر تھوڑی سی عقل جو واپس آ رہی تھی، اس کا مشورہ تھا کہ تم نہ پستول چلانا جانتے ہو اور نہ اس کا لائسنس ہی تمہارے پاس ہے۔ کیوں خواہ مخواہ ایک اور مصیبت کو دعوت دیتے ہو؟ ایک مشکل سے تو مرمر کے جینے کی نوبت آ رہی ہے، اب اور کوئی حماقت نہ کرو۔ چپکے یہاں سے نکل چلو۔’’مگر وہ عورتیں اور یہ ملگجی قمیص والا، کہیں یہ سب مر نہ گئے ہوں۔ کہیں پولیس میرا پیچھا نہ کرے‘‘۔ میں نے اپنے دل سے کہا۔ ’’بےوقوف آدمی‘‘، میں نے دل ہی دل میں خود کو ڈانٹا۔ ’’اب دیر کرو گے تو پولیس نہ آتی ہوگی تو بھی آ جائےگی۔ اگر یہ لوگ مر بھی گئے ہیں توتم سے کیا مطلب؟ ہاں ا گر پولیس نے یہاں تمہیں دیکھ لیا تو البتہ مشکل ہوگی۔بندھے بندھے پھروگے۔ نوکری سے الگ ہاتھ دھونا پڑےگا۔ چلو، یہاں سے فوراً چل نکلو‘‘۔ میں اس قدر آہستہ آہستہ وہاں سے نکلا گویا انڈوں پر چل رہا ہوں۔ گلیارے کے دروازے پر اندھیرا تھا۔ وہ تینوں نوکر بھی شاید سو گئے تھے، کہ بے ہوش تھے، پتانہیں۔ میں ان کو چپکے سے پھاند کر اس آسیب گھر سے باہر آ گیا۔ سڑک پر روشنیاں جل اٹھی تھیں، ایک آدھ سواری بھی خراماں خراماں گزر رہی تھی۔ سب کچھ ٹھیک ٹھاک تھا، لیکن کچھ بدلا ہوا سا بھی تھا۔ میری سمجھ میں فوراً یہ بات نہ آئی کہ کیا تبدیلی آ گئی ہے۔ تھوڑی دیر بعد مجھے اچانک احساس ہوا کہ میکلوڈ روڈ اب صبح کی طرح سنسان نہیں تھی اور یہ بھی کہ جب میں پیچھے کے گھر میں پناہ لینے کے لیے گھسا تھا تو اس وقت دھوپ نکلی ہوئی تھی، دن کے گیارہ کا عمل رہا ہوگا اور میں ہرگز ہرگز اس گھر میں پندرہ بیس منٹ سے زیادہ نہ رہا تھا۔ پھر اس وقت یہ شام کیسی؟ گھبراہٹ اور خوف کے باعث مجھے بڑے زور کی متلی آئی۔ سارا منہ نمکین پانی سے بھر گیا اور جب تک میں خود کو سنبھالوں، مجھے ایک ابکائی، بلکہ بھینسے کی سی ڈکراتی ہوئی آواز کے ساتھ استفراغ ہوا۔ لیکن ایک تلخ، زرد سیاہی مائل گھونٹ کے سوا کچھ نہ نکلا۔ میں نے صبح کئی پیالی چائے کے ساتھ بہت معمولی ناشتہ کیا تھا اور تب سے اب تک تین چار گھنٹے ہو چکے تھے (یا شاید سارا ہی دن گذر چکا تھا)۔ پھر متلی میں نکلتا کیا۔ میں نے گرمی زدہ کتے کی طرح ہانپتے ہوئے اپنا سینہ اور پیٹ سنبھالنا چاہا۔ اس قے کے باوجود میری ابکائیاں کم نہ ہوئی تھیں۔ مجھے ’’توبۃ انصوح‘‘ کے شروع کا بیان یاد آیا کہ نصوح کو بھی بڑے زور کا استفراغ ہوا تھا۔ (جسے کوے کا پر، مجھے بچپن کی پڑھی ہوئی ایک کہانی بھی یاد آئی، استفراغ اتنا سیاہ جیسے کوے کا پر)۔ ’’تو کیا مجھے بھی ہیضہ ہو رہا ہے؟ یا میں نے کہیں سے زہر تو نہیں منہ میں ڈال لیا؟‘‘ میں نے گھبراکر اپنے دل میں کہا۔ چکر سے بے حال ہوکر میں بےتحاشا پاس کی دیوار سے ٹکرا گیا۔ چوٹ بچانے کی فکر میں ہاتھ جو دیوار پر زور سے مارا تو کوئی چیز بچھو کے ڈنک کی طرح چبھی۔ گھبراکر غور سے دیکھا تو معلوم ہوا کہ دیوار میں ایک موٹی کیل نکلی ہوئی تھی اور وہ کوئی آدھ انچ بھر میری ہتھیلی میں اتر گئی ہے۔ ہتھیلی سے خون بری طرح بہہ رہا تھا۔ میری آستین اور پتلون پر بھی جگہ جگہ خون ٹپک گیا تھا۔ خوف اور خلجان کے ساتھ یہ چوٹ مجھے اور بھی بدحال کر گئی۔ مجبوراً اسی دیوار کو دیکھ بھال کر اور اسی سے ٹیک لگاکر میں ٹھہر گیا۔ رومال سے ہتھیلی پر پٹی کس کے باندھ لی کہ جریان خون کم ہو۔ دیر بعد طبیعت ذرا بحال ہوئی۔ میں نے اپنے دل میں کہا، ’’یہ سب جناتی کارخانہ معلوم ہوتا ہے۔ آیت الکرسی اس وقت ٹھیک سے یاد نہ آئی تو قل ھواللہ احد اور لاحول ولا قوۃ کا ورد شروع کیا۔ کچھ دیر بعد دل ذرا ٹھہرا۔ میرا گلا بالکل خشک ہو رہا تھا۔ لیکن وہاں پانی کہاں۔ میں نے دل سے کہا اب ہمت کرکے سڑک پر نکلو، اپنی گاڑی اٹھاؤ اور بھاگ لو۔ یہ پانی کے لیے ٹھہرنے کا موقع نہیں ہے اور نہ ہتھیلی کی مرہم پٹی کی فکر اس وقت مناسب ہے۔ میں بوجھل قدموں سے اس بنگلے کے پھاٹک کی طرف چلا، جہاں میں نے گاڑی چھوڑی تھی۔ کچھ خوف اس بات کا بھی تھا کہ کہیں وہ موذی لونڈے ابھی موجود نہ ہوں۔ لیکن ان کا سرخیل تو وہاں اندر (مرا؟) پڑا تھا۔ وہ ناپاک حرام زادے بھی بھاگ گئے ہوں گے۔ دل میں یہ کہہ کر میں کوٹھی کے پھاٹک کی طرف الٹے پاؤں چلا۔ جب میں پناہ کے لیے بھاگ رہا تھا اس وقت تو وہ کوٹھی مجھے بہت کشادہ محسوس ہوئی تھی۔ مجھے لگا تھا کہ اس کا باہری برآمدہ اور اندر کی راہداری ملا کر کوئی ڈھائی سو فٹ کی طوالت رہی ہوگی۔ خلاف توقع اب وہ فاصلہ بہت کم نکلا۔ میں چند ہی قدم چلا ہوں گا کہ عمارت کا پھاٹک نظر آ گیا لیکن میری کار وہاں کہیں نہ تھی۔ میں ایک لمحے کو سناٹے میں آ گیا۔ پھر میرے خیال میں آیا کہ چونکہ گاڑی میں نے پھاٹک میں اس طرح اڑاکر کھڑی کی تھی کہ راستہ بند ہو گیا تھا، اس لیے شاید کسی نے اسے ڈھکیل کر کنارے کرو یا ہو۔ لیکن گاڑی تو وہاں کہیں نہ تھی۔ حتیٰ کہ پھاٹک پر ٹائروں کا نشان، بریکوں کی گھسٹنی، کچھ بھی ایسی علامت نہ تھی کہ کوئی کار یہاں جھٹکا دے کر موڑی اور پھر اسی طرح جھٹکے سے روکی گئی ہے۔ کار وہاں سے اس طرح مفقود تھی گویا کبھی تھی ہی نہیں۔ کوئی چور تو نہیں لے گیا؟ میں نے دل میں سوچا۔ لیکن کاروں کی چوریاں اس زمانے میں قطعاً نہ ہوتی تھیں۔ کار کی چوری کرنے والا اسے بیچتا بھی کس کے پاس؟ اس زمانے میں معدودے چند لوگ کار رکھتے تھے اور وہ زیادہ تر وکیل، ڈاکٹر، یا سرکاری افسر تھے۔ بہرحال، اگر کوئی چور بھی لے گیا تو مجھ میں اتنی ہمت اس وقت نہ تھی کہ اس چوری کی رپورٹ لکھاؤں۔ پولیس والوں کو کیا بتاتا کہ میں اس گھر میں کیا کرنے گیا تھا؟ اور کار کا تو وہاں نشان بھی نہ تھا، صرف چابی تھی جو میری جیب میں تھی۔ میں نے جیب ٹٹولی تو چابی واقعی موجود تھی۔ ریلوے کے اسسٹنٹ انجینئر کے لیے کار کی چوری کوئی معمولی حادثہ نہیں۔ مجھے فوراً تفتیش کرانی چاہیے تھی اور یہ تو ظاہر ہے کہ میں دوسری کار بآسانی نہ خرید سکتا تھا، بلکہ شاید اب دوسری کار نصیب ہی نہ ہوتی۔ لیکن اس وقت میرے لیے چارہ ہی کیا تھا۔ پھر یہ بھی خیال میں آیا کہ گاڑی کوئی چھوٹی سی سوئی تو نہیں کہ کھو جائے تو دکھائی نہ دے۔ فی الحال تو یہاں سے چل دینا چاہیے اور بہت جلد۔ انسان کی عقل معمولی چیزوں کو سمجھنے سے اکثر عاری رہتی ہے اور یہ تو یقیناً کوئی مافوق الفطرت معاملہ ہے۔ اس میں زیادہ چھان بین بھی ٹھیک نہیں۔ خدا نے بڑا فضل کیا جو میں محفوظ رہا۔ ورنہ اکثر لوگ تو سنا ہے خوف کے مارے مخبوط الحواس ہو جاتے ہیں، یا جان ہی سے جاتے رہتے ہیں۔ ابھی اپنی فکر کرو، کارکی فکر بعد میں ہوگی۔ میں اپنے دل کو اس طرح سمجھاکر سڑک کی روشنی میں آیا۔ مجھے اپنے کپڑے خدا معلوم کیوں کچھ زردی مائل لگ رہے تھے۔ شاید میونسپلٹی کی بجلی ایسی ہی چندھیائی سی ہوتی ہے۔ سامنے سے ایک تانگہ آ رہا تھا، میں اسے روک کر سوار ہو گیا۔ میرے کپڑے اب اور بھی پیلے لگ رہے تھے۔ لاحول ولا قوۃ، کیا مجھے یرقان ہو گیا ہے؟ اتنے میں تانگے والے نے مڑکر مجھے معنی خیز نظروں سے دیکھا۔ شاید اس کی نگاہ میرے لباس کے سرخ چھینٹوں پر پڑ گئی تھی۔یا پھر کیا میرے کپڑے سچ مچ پیلے ہو رہے تھے؟ اچانک مجھ پر بخار کا سا لرزہ طاری ہو گیا۔ میں نے کپکپاتی ہوئی آواز میں تانگے والے سے کہا ’’مجھے اسٹیشن لے چلو۔ جلد ی کرو گاڑی پکڑنی ہے‘‘۔ مغل پورہ کا اسٹیشن وہاں سے قریب ہی تھا۔ تانگے نے مجھے منٹوں میں پہنچا دیا۔ اسی وقت پٹھان کوٹ ایکسپریس پلیٹ فارم پر داخل ہو رہی تھی۔ میں پٹھان کوٹ کا ٹکٹ لےکر ایک ڈبے میں دھنس پڑا۔ پٹھانکوٹ میں میرا کوئی نہ تھا تو کیا ہوا، ملگجی قمیص والا اور سیاہ گرد باد بھی تو وہاں نہ تھے۔ اور میں نے جو کچھ لکھا ہے، اسے میرے ایک دوست نے پڑھ کر کہا: ’’یہ کیا فضول بکواس تم نے لکھ ماری ہے؟ تم اپنی خود نوشت لکھ رہے ہو یا خواب میں دیکھے ہوئے اور دل سے گھڑے ہوئے واقعات لکھ رہے ہو؟‘‘ ’’تم جانتے ہو میں نے قسم کھا رکھی ہے کہ اپنی خودنوشت میں ایک حرف بھی جھوٹ نہ لکھوں گا اور اسی لیے ہر صفحہ تم کو پڑھوا دیتا ہوں کہ اگر کوئی غلطی ہو تو اسے ٹھیک کرا دو‘‘۔ ’’ہوگا۔ لیکن میں ٹھیک کراؤں کیا خاک؟ اس بار تو تم نے حد ہی کر دی۔ تم کہتے ہو ان دنوں تمہارے پاس امبسیڈر کار تھی۔ ابے احمق، یہ کار تو تقسیم ہند کے بعد برلا نے پہلی بار ۱۹۵۷ء میں بنائی تھی۔ انہوں نے انگلینڈ کی Morris Oxford کے نقشے ان کی اجازت سے حاصل کر کے پہلے تو Hindustan 14 نامی کار بنائی۔ دو تین سال بعد مارس کا ماڈل بدلا تو انہوں نے نئے نقشے کے مطابق Landmaster اور پھر چند سال بعد جدید تر ڈیزائن کے مطابق Hindustan Ambassador کار وجود میں آئی۔ ۱۹۳۷ میں امبسیڈر کہاں تھی جس میں بیٹھ کر تم علامہ سے ملنے گئے تھے؟‘‘ میں نے چڑ چڑاکر کہا ’’کار کا ماڈل بھول گیا ہوں گا۔ تم تو جانتے ہو کہ میرے پاس شروع نوکری ہی سے کار رہی ہے‘‘۔ ’’بڑے آئے کار کا ماڈل بھولنے والے۔ بھلا اپنی پہلی کار کا ماڈل تم اس قدر بھول گئے کہ عدم کو وجود میں لے آئے؟ اور بیٹے ذرا یہ تو بتاؤ کہ ۱۹۳۷ میں علامہ اقبال صاحب میکلوڈ روڈ پر کہاں رہتے تھے؟ ۱۹۳۶ء کے اکتوبر میں یا اس کے کچھ پہلے حضرت علامہ نے میوروڈ پر جاوید منزل کی تعمیر مکمل کر لی تھی اور فوراً ہی وہ اس میں منتقل ہو گئے تھے۔ تم ۱۹۳۷ میں میکلوڈ روڈ پر ان سے کس جنم میں ملے ہو گے؟‘‘ ’’سو سکتا ہے میکلوڈ روڈ نہیں، میوروڈ رہی ہو‘‘، میں نے جھنجھلاکر کہا۔ ’’نام میں ذرا ہی سا تو فرق ہے۔ کیا آدمی اتنی چھوٹی چھوٹی بات یاد رکھ سکتا ہے؟ شاید یہی وجہ تھی کہ مجھے سر جگندر سنگھ کا بنگلہ اور دوکانیں وہاں نہیں مل رہی تھیں‘‘۔ ’’بے شک آدمی ذرا ذرا سی بات یاد نہیں رکھ سکتا۔ لیکن یہاں تو اہم تفصیلات کا سوال ہے۔۔۔ہاں اگر خود نوشت کے نام پر داستان امیر حمزہ لکھنی ہو تو اور بات ہے‘‘۔ ’’داستان امیر حمزہ کو کچھ نہ کہو۔ اس سے بڑھ کر تاریخی کتاب ممکن نہیں‘‘۔ میں نے بپھر کر کہا۔ ’’خیر یہی سہی۔ لیکن عام پبلک کے سامنے ایسی بات نہ کہنا، ورنہ لوگ تمہیں پاگل خانے بھجوادیں گے اور بھائی صاحب، وہ لونڈے جن کا آپ نے ذکر کیا ہے، ان کے بارے میں آپ نے کہیں اخبار میں پڑھا ہوگا۔ وہ لوگ جرائم پیشہ کنجر، یعنی ایک طرح کے خانہ بدوش تھے۔ ایک زمانے میں ان کا ایک قبیلہ لاہور میں کہیں سے آ گیا تھا اور اس کے افراد، خاص کر لڑکے بالے، چھوٹی موٹی چوریوں میں اکثر ماخوذ ہوتے رہتے تھے۔ میکلوڈ روڈ یامیو روڈ تو نہیں، باغبان پورہ والی سڑک پر ضرور انہوں نے اپنے ڈیرے لگا رکھے تھے۔ آپ کبھی وہاں سے گزرے ہوں گے، پھر اسی کے بارے میں آپ نے کوئی خواب دیکھ لیا اور اب زیب داستان کے لیے اسے اپنی خود نوشت میں ڈالے دے رہے ہیں‘‘۔ ’’اچھا یوں ہی سہی۔ تو یہ لو!‘‘ یہ کہہ کر میں نے اپنی دائیں ہتھیلی اپنے دوست کی ناک کے نیچے اس کی آنکھ کے بالکل پاس تقریباً ٹھونس دی۔ ہتھیلی پراب بھی چوٹ کا داغ بہت گہرا اور صاف تھا۔ ’’حرامزادے، یہ کیا ہے؟‘‘ میں نے دانت پیس کر کہا۔ ’’کہو تو پٹھان کوٹ کے اس ڈاکٹر کا نام پتا بتا دوں جس نے اس چوٹ کا علاج کیا تھا‘‘۔ میرا دوست ایک لمحے کے لیے سن ہو کر رہ گیا۔ صاف معلوم ہو رہا تھا کہ وہ گڑبڑا گیا ہے۔ مگر وہ بھی مجھ سے کم بےحیا نہیں۔ ذرا رک کر بولا، ’’اس سے یہ کہاں ثابت ہوتا ہے کہ ہتھیلی پر یہ چوٹ تمہیں اسی وقت اور اسی جگہ لگی تھی جس کا ذکر تم نے افسانے۔۔۔میرا مطلب ہے خودنوشت میں کیا ہے؟‘‘ ’’نہ سہی، لیکن وہ ڈاکٹر اگر ہو گا تو وہ وقت اور زمانے کی تصدیق تو کر دے گا‘‘۔ ’’پچاس سے اوپر برس ہو رہے ہیں۔ خدا معلوم وہ ڈاکٹر وہاں ہے بھی کہ مرکھپ گیا‘‘۔ ’’وہم کا علاج تو لقمان کے پاس بھی نہ تھا اور ضد کے علاج سے سقرا ط بھی معذور تھا‘‘۔ ’’مانا۔ لیکن میں تم سے جرح اس لیے کر رہا ہوں کہ تمہیں نے کہا تھا، اس کتاب کو دشمن کی نظر سے دیکھو۔ میں نہیں چاہتا کہ اس میں ایک بھی بات غلط راہ پا جائے‘‘۔ ’’ہاں اور اب تک تمہیں کچھ نہ ملا تو فرضی ہی الزام گڑھنا شروع کر دیے‘‘۔ ’’سچی بات یہ ہے کہ تمہارے بیانیے میں اور باتیں بھی کھٹکی تھیں، لیکن وہ اتنی نمایاں نہ تھیں۔ اس باب میں تو تم نے واقعے کے نام سے ایک بھی حرف نہ لکھا‘‘۔ ’’کچھ اور مثلا؟‘‘ میں نے بڑی کوشش سے غصہ ضبط کرکے پوچھا۔ ’’تم نے علامہ صاحب کی آواز کا بھی کوئی ذکر نہیں کیا ہے۔ اس وقت تک ان کی آواز بالکل بیٹھ چکی تھی‘‘۔ ’’میں پہلے ہی کہہ چکا ہوں کہ مجھے اس ملاقات کی تفاصیل نہیں یاد‘‘۔ ’’مگر اتنی اہم بات۔۔۔‘‘ ’’چپ رہو جانتے ہو، لفظ ’واقعہ‘ کے معنی حقیقت بھی ہیں اور خواب بھی اور موت بھی‘‘، میں نے بڑے فخر سے کہا، گویا کوئی بڑی دریافت بیان کر رہا ہوں۔ ’’پھر تو مجھے کچھ کہنا ہی نہیں ہے۔ لیکن یہ بتاؤ تم نے منیر نیازی کا مصرع کبیر کے سرکیوں مڑھ دیا؟‘‘ ’’کیا بکتے ہو؟‘‘ میں دہاڑا۔ ’’یہی کہ ’خالی شہر ڈراؤنا کھڑا تھا چاروں اور‘ منیر نیازی کا مصرع ہے اور یہ بات اس کے مجموعے ’دشمنوں کے درمیان شام‘ مطبوعہ ۱۹۶۸ کے صفحہ ۲۵ پر موجود ہے۔ تم نے ۱۹۳۷ء میں یہ مصرع کبیر کے نام سے کہاں دیکھ لیا؟ چلو اب مان بھی جاؤ کہ تم نے اپنی خودنوشت میں ایک افسانہ بھی ڈال دیا ہے‘‘۔ ’’سب افسانے سچے ہوتے ہیں! سب افسانے سچے ہوتے ہیں!‘‘ ایک لمحے کی خاموشی کے بعد میں چیخ کر بولا اور پھوٹ پھوٹ کر رونے لگا۔ (ممتاز نقّاد، افسانہ و ناول نگار اور شاعر شمسُ الرّحمٰن فاروقی کا ایک دل چسپ افسانہ)",Entertainment
393,جوش ملیح آبادی اور بچپن!,https://urdu.arynews.tv/urdu-poet-josh/,کہتے ہیں ایک بار بسمل سعیدی نے جوش صاحب سے کہا کہ جوش صاحب آپ کے کلام میں سوز و گداز کی ذرا کمی نہ ہوتی تو آپ اور بھی بڑے شاعر ہوتے۔ جوش ملیح آبادی نے کہا، ’’ہرگز نہیں، میرے یہاں سوز و گداز کی کمی ہرگز نہیں۔ لو یہ شعر سنو:‘‘ میرے رونے کا جس میں قصّہ ہےعمر کا بہترین حصّہ ہے بسمل سعیدی نے قہقہہ لگا کر کہا، ’’واللہ جوش صاحب بچپن کے مضمون پر اس سے بہتر شعر میں نے نہیں سنا تھا۔‘‘ (ممتاز نقّاد، فکشن نگار اور شاعر شمس الرّحمٰن فاروقی کے افسانے لاہور کا ایک واقعہ سے اقتباس),Entertainment
394,1857ء کی خونچکاں داستان غالب کے مکاتیب کی روشنی میں,https://urdu.arynews.tv/india-war-of-independence-1857/,سر زمینِ ہند و پاک میں انگریزوں کی حکمرانی کا سنگِ بنیاد پلاسی کے میدان میں رکھا گیا۔ بعد ازاں قریباً نوے برس میں یہ اجنبی حکومت پورے ملک پر مسلط ہو گئی اور مزید سو برس تک عنان فرمانروائی اسی کے ہاتھ میں رہی۔ اس عہد کا ایک نہایت اہم واقعہ 1857ء کا وہ ہنگامۂ خونین تھا جسے اہلِ وطن ابتدا ہی سے جنگِ آزادی قرار دیتے رہے۔ لیکن خود انگریزوں نے اسے ‘‘غدر‘‘ کا نام دیا۔ یہی نام مدّت تک تاریخ کی درسی کتابوں میں استعمال ہوتا رہا۔ مرزا غالب نے اپنی فارسی اور اردو تصانیف نظم و نثر میں اس واقعے پر جو کچھ لکھا اگر اسے الگ کتاب کی شکل میں مرتب کیا جائے تو یقین ہے کہ ایک ضخیم جلد تیار ہو جائے۔ فارسی نثر کی ایک کتاب جس کا نام ‘‘دستنبو‘‘ ہے صرف اسی واقعہ سے متعلق ہے۔ لیکن میں آج جو نقشہ آپ کے سامنے پیش کرنا چاہتا ہوں، وہ محض مرزا کے مکاتیب سے جستہ جستہ اقتباسات لے کر تیار کیا ہے۔ تمہید کے طور پر عرض کر دینا چاہئے کہ اس ہنگامے کا آغاز 11 / مئی 1857ء کو پیر کے دن ہوا تھا۔ چار  مہینے اور چار دن انگریز شہر سے بے دخل رہے۔ 14/ ستمبر 1857ء کو وہ دوبارہ دہلی میں داخل ہوئے۔ 18/ ستمبر کو شہر مکمل طور پر ان کے قبضے میں آ گیا۔ مرزا اس پوری مدت میں ایک دن کے لیے بھی باہر نہ نکلے۔ ان کا مکان بلی ماراں میں تھا جہاں شریک خانی حکیموں کے مکانات تھے۔ اس خاندان کے بعض افراد سرکار پٹیالہ میں ملازم تھے۔ جب انگریزی فوج دوبارہ دہلی میں داخل ہوئی تو اہل شہر گھر بار چھوڑ کر دہلی دروازے ترکمان دروازے اور اجمیری دروازے سے باہر نکل گئے۔ بلی ماراں کے دروازے پر والیٔ پٹیالہ نے شریف خانی خاندان کی حفاظت کے لیے اپنا پہرہ بٹھا دیا تھا۔ اس طرح مرزا کی حفاظت کا بھی بندوبست ہو گیا اور انہیں گھر بار چھوڑ کر باہر نہ نکلنا پڑا۔ مرزا کے مکاتیب میں اس واقعے کے متعلق سب سے پہلی تحریر نومبر 1857 ء کی ہے جب کہ انگریز شہر پر قابض ہو چکے تھے۔ حکیم غلام نجف کو لکھتے ہیں : ‘‘میاں حقیقتِ حال اس سے زیادہ نہیں کہ اب تک جیتا ہوں۔ بھاگ نہیں گیا۔ نکالا نہیں گیا۔ کسی محکمے میں اب تک بلایا نہیں گیا۔ معرض باز پرس میں نہیں آیا۔ آئندہ دیکھئے کیا ہوتا ہے۔‘‘ پھر 9/ جنوری 1857ء کو تحریر فرماتے ہیں : ‘‘جو دم ہے غنیمت ہے۔ اس وقت تک مع عیال و اطفال جیتا ہوں۔ بعد گھڑی بھر کے کیا ہو کچھ معلوم نہیں۔ قلم ہاتھ میں لئے بہت کچھ لکھنے کو جی چاہتا ہے۔ مگر لکھ نہیں سکتا۔ اگر مل بیٹھنا قسمت میں ہے تو کہہ لیں گے ورنہ انا للہ وانا الیہ راجعون۔ ‘‘ یہ اگرچہ چند فقرے ہیں جن میں کچھ نہیں لکھا گیا۔ لیکن لفظ لفظ بتا رہا ہے کہ اس وقت حالات کتنے نازک تھے اور بے یقینی کس پیمانہ پر پہنچی ہوئی تھی۔ یہ ہنگامہ درحقیقت ایک خوفناک زلزلہ تھا جس نے سب کچھ تہہ و بالا کر ڈالا۔ جس ماحول میں مرزا نے اپنی زندگی کے ساٹھ برس گزارے تھے اس کی بساط لپیٹی جاچکی تھی اور اس کی جگہ بالکل نیا ماحول پیدا ہو گیا تھا۔ مرزا کے دل پر اس وسیع اور ہمہ گیر انقلاب کا اتنا گہرا اثر تھا کہ وہ 1857ء کے پیشتر کے  دور اور بعد دور کو دو الگ الگ عالم سمجھنے لگے تھے۔ یا کہنا چاہئے کہ ہندوؤں کے طریق تعبیر کے مطابق ان کے نزدیک ایک جنم ختم ہو گیا تھا، اور دوسرا جنم وجود میں آ گیا تھا۔ اپنے عزیز ہندو شاگرد ہر گوپال تفتہ کو تحریر فرماتے ہیں: ‘‘صاحب۔ تم جانتے ہو کہ یہ کیا معاملہ ہے اور کیا واقعہ ہوا۔ وہ ایک جنم تھا جس میں ہم تم باہم دوست تھے، اور طرح طرح کے ہم میں تم میں معاملات مہر و محبت در پیش آئے۔ شعر کہے۔ دیوان لکھے اس زمانے میں ایک بزرگ تھے اور ہمارے تمہارے دلی دوست تھے۔ منشی نبی بخش ان کا نام اور حقیر ان کا تخلص۔ نہ وہ زمانہ رہا نہ وہ اشخاص۔ نہ وہ معاملات نہ وہ اختلاط نہ و انبساط۔ بعد چند مدّت کے پھر دوسرا جنم ہم کو ملا۔ اگرچہ صورت اس جنم کی بعینہ مثل پہلے جنم کے ہے۔ یعنی ایک خط میں نے منشی صاحب کو بھیجا۔ اس کا جواب آیا۔ ایک خط تمہارا کہ تم بھی موسوم بہ منشی ہر گوپال و متخلص بہ تفتہ ہو، آیا اور میں جس شہر میں رہتا ہوں اس کا نام دلّی اور اس محلّے کا نام بلی ماراں کا محلّہ۔ لیکن ایک دوست اس جنم کے دوستوں سے نہیں پایا جاتا۔‘‘ میں عرض کر چکا ہوں کہ انگریزی فوج کے داخلے کے ساتھ ہی اہل شہر باہر نکل گئے تھے۔ اور پورا شہر بے چراغ ہو چکا تھا۔ انگریزوں نے اس کے بعد عام دار و گیر کا سلسلہ شروع کر دیا۔ مرزا فرماتے ہیں: ‘‘مبالغہ نہ جاننا امیر غریب سب نکل گئے جو رہ گئے وہ نکالے گئے۔ جاگیردار پنشن دار، دولت مند، اہلِ حرفہ کوئی بھی نہیں۔ مفصل لکھتے ہوئے ڈر لگتا ہے۔ ملازمانِ قلعہ پر شدت ہے۔ باز پرس اور دار و لیر میں مبتلا ہیں۔‘‘ ‘‘اپنے مکان میں بیٹھا ہوں۔ دروازے سے باہر نہیں نکل سکتا۔ سوار ہونا اور کہیں جانا تو بڑی بات ہے۔ رہا یہ کہ کوئی میرے پاس آوے۔ شہر میں ہے کون جو آوے ؟ گھر کے گھر بے چراغ پڑے ہیں۔ مجرم سیاست پائے جاتے ہیں۔ جرنیلی بندوبست (یعنی مارشل لا) یاز دہم مئی سے  آج تک یعنی پنجشنبہ پنجم دسمبر 1857ء تک بدستور ہے۔ کچھ نیک و بد کا حال مجھ کو نہیں معلوم۔ ‘‘ مرزا کے ایک شاگرد، منشی شیو نارائن  آرامؔ نے آگرے سے ایک اخبار نکالا تھا۔ مرزا سے استدعا کی کہ اس کے لیے خریدار بہم پہنچائیے۔ جواب میں فرماتے ہیں: ‘‘یہاں آدمی کہاں ہیں کہ اخبار کے خریدار ہوں۔ مہاجن لوگ جو یہاں بستے ہیں وہ یہ ڈھونڈتے پھرتے ہیں کہ گیہوں کہاں سستے ہیں۔ بہت سخی ہو گئے تو جنس پوری دے دیں گے۔ کاغذ (یعنی اخبار) روپیہ مہینے کا کیوں مول لیں گے۔ ‘‘ میر مہدی مجروح نے اسی زمانے میں ایک غزل بھیجی اس کے مقطع کا آخری مصرع یہ تھا: ‘‘میاں یہ اہلِ دہلی کی زبان ہے ‘‘ اس مصرع نے مرزا کے سازِ درد کا ہر تار ہلا دیا۔ فرماتے ہیں: ‘‘اے میر مہدی۔ تجھے شرم نہیں آتی ‘‘میاں یہ اہلِ دہلی کی زبان ہے۔ ‘‘ ‘‘اے، اب اہل دہلی ہند ہیں یا اہلِ حرفہ ہیں۔ خاکی ہیں یا پنجابی ہیں یا گورے ہیں ان میں سے تو کسی کی تعریف کرتا ہے۔ ۔ ۔  اے  بندۂ خدا اردو بازار نہ رہا۔ اردو کہاں ؟ دلّی کہاں واللہ اب شہر نہیں ہے، کیمپ ہے۔ چھاؤنی ہے نہ قلعہ نہ شہر نہ بازار نہ نہر۔ ‘‘ نواب علاؤ الدین خان کو لکھتے ہیں : ‘‘میری جان۔ یہ وہ دلّی نہیں جس میں تم پیدا ہوئے۔  ایک کیمپ ہے۔ مسلمان اہلِ حرفہ یا حکام کے شاگرد پیشہ، باقی سراسر ہنود۔ ‘‘ جنگِ آزادی میں اگرچہ ہندوؤں اور مسلمانوں نے یکساں حصہ لیا تھا لیکن انگریزوں کی نظروں میں اصل مجرم صرف مسلمان تھے۔ چنانچہ وہی زیادہ تر دار و گیر کے ہدف بنے۔ انہیں کو بالعموم پھانسیاں ملیں۔ انہیں کی جائیدادیں ضبط ہوئیں۔ شہر سے باہر نکلنے میں بھی ہندو اور مسلمان برابر تھے۔ لیکن ہندوؤں کو بہت جلد گھروں میں آباد ہونے کی اجازت مل گئی۔ مسلمان بدستور باہر پڑے رہے۔ یا جن کو کسی دوسرے شہر میں ٹھکانا نظر آیا، وہاں چلے گئے۔ مرزا لکھتے ہیں : ‘‘واللہ ڈھونڈھے کو مسلمان اس شہر میں نہیں ملتا۔ کیا امیر، کیا غریب کیا اہل حرفہ، اگر کچھ ہیں تو باہر  کے ہیں۔ ہندو البتہ کچھ کچھ آباد ہو گئے ہیں۔ ایک اور خط میں لکھتے ہیں۔ ‘‘ابھی دیکھا چاہئے مسلمانوں کی آبادی کا حکم ہوتا ہے یا نہیں۔ ‘‘ مدت تک مسلمانوں کو شہر میں آباد ہونے کا حکم نہ ملا۔ تو ان میں سے بعض نے شہر کے باہر ہی جگہ جگہ عارضی مکان بنانے شروع کر دیے۔ اس پر حکم ہوا کہ سب مکان ڈھا دیے جائیں اور اعلان کر دیا جائے کہ آئندہ کوئی مکان نہ بنائے۔ مرزا لکھتے ہیں : ‘‘کل سے یہ حکم نکلا ہے کہ یہ لوگ شہر سے باہر مکان وکان کیوں بناتے ہیں۔ جو مکان بن چکے ہیں انہیں گروا دو۔ آئندہ کو ممانعت کا حکم سنا دو۔ آج تک یہ صورت ہے دیکھیے۔ شہر کے بسنے کی کون سی مہورت ہے۔ جو رہتے ہیں وہ بھی خارج کئے جاتے ہیں یا جو باہر پڑے ہیں وہ شہر میں آتے ہیں۔ الملک للہ والحکم للہ۔ ‘‘ مرزا نے ایک عجیب عبرت افزا واقعہ لکھا ہے۔ جن مسلمانوں کی جائیدادیں ضبط ہوئی تھیں ان میں ایک حافظ محمد بخش تھے جن کا عرف ‘‘مموں‘‘ تھا۔ بعد میں وہ بے قصور ثابت ہوئے اور جائیداد کی بحالی کا حکم مل گیا۔ انہوں نے کچہری میں درخواست دی کہ میری جائیداد پر قبضہ دلایا جائے۔ انگریز حاکم نے نام پوچھا۔ عرض کیا محمد بخش۔ چونکہ درخواست میں عرف بھی درج تھا اس لیے حاکم نے پوچھا ‘‘مموں ‘‘ کون ہے؟ عرض کیا  کہ نام میرا محمد بخش ہے۔ لوگ مجھے ‘‘مموں، مموں ‘‘ کہہ کر پکارتے ہیں۔ صاحب نے سن کر فرمایا: ‘‘یہ کچھ بات نہیں۔ حافظ محمد بخش بھی تم۔ حافظ مموں بھی تم۔ سارا جہاں بھی تم جو دنیا میں ہے وہ بھی تم۔ ہم مکان کس کو دیں ؟ مسل داخل دفتر ہوئی۔ میاں اپنے گھر چلے آئے۔‘‘,Entertainment
395,ناول، جو کسی نے نہیں‌ پڑھا تھا!,https://urdu.arynews.tv/book-passage-mahmudulhassan/,"راجندر سنگھ بیدی سے لاہور میں اپنی ایک ملاقات کا ذکر سعادت حسن منٹو نے بھی کیا ہے جو پرانی انار کلی کے اس کمرے میں ہوئی جہاں باری علیگ اور حسن عباس رہتے تھے۔ ""گنجے فرشتے” میں منٹو نے باری علیگ کے خاکے میں لکھا ہے: ""راجندر سنگھ بیدی، روسی ناول نویس شولوخوف کے ""اینڈ کوائٹ فلوز دی ڈون” کے متعلق بات چیت کر رہا تھا۔ یہ ناول ہم میں سے کسی نے بھی نہیں پڑھا تھا۔ لیکن بیدی کچھ اس انداز سے گفتگو کر رہا تھا کہ مجھے خواہ مخواہ اس میں شریک ہونا اور یہ ظاہر کرنا پڑا کہ ناول میرا پڑھا ہوا ہے۔ جب میں نے اس کا اظہار کیا تو بیدی بوکھلا سا گیا۔ باری صاحب تاڑ گئے کہ معاملہ کیا ہے اور شولوخوف کی ناول نویسی پر ایک لیکچر شروع کر دیا۔ نتیجہ یہ ہوا کہ بیدی صاحب کو تھوڑی دیر کے بعد بڑے بینڈے پن سے اس بات کا اقرار کرنا پڑا کہ اس نے شولوخوف کا زیرِ تبصرہ ناول نہیں پڑھا۔ میں نے بھی حقیقت کا اظہار کر دیا۔ باری صاحب خوب ہنسے اور آخر میں انہوں نے مخصوص انداز میں حاضرین کو بتایا کہ شولوخوف کا نام انہوں نے پہلی مرتبہ بیدی صاحب کے منھ سے سنا ہے اور اس کی ناول نویسی پر جو لیکچر انہوں نے پلایا ہے ان کی دماغی اختراع ہے!! (محمود الحسن کی کتاب ‘لاہور شہرِ پُرکمال’ سے اقتباس)",Entertainment
396,مولانا ابو الکلام آزاد کی ”انا“,https://urdu.arynews.tv/urdu-writer-mulla-wahidi-book-passage/,"یہ تذکرہ ہے برصغیر کی دو علمی اور ادبی شخصیات کا جن کے افکار اور کردار کی ہندوستان کی تہذیب اور سیاست پر گہری چھاپ نظر آتی ہے۔ ایک تھے انشاء پرداز اور صاحبِ اسلوب ادیب آزاد اور دوسرے بے مثل خطیب اور شعلہ بیاں مقرر نواب بہادر یار جنگ۔ ان دونوں کا تذکرہ ہندوستان کی سبھی ممتاز اور قابل شخصیات نے بڑی عقیدت اور محبّت سے کیا ہے۔ یہ اقتباس ملّا واحدی کی ایک کتاب سے لیا گیا ہے۔ وہ لکھتے ہیں: ""مولانا ابوالکلام آزاد اور نواب بہادر یار جنگ سے بھی ’نظام المشائخ‘ کے ابتدائی زمانے میں نواب بدھن کے کمرے میں ہی ملاقات ہو گئی تھی۔ یہ دونوں میرے ہم عمر تھے۔ ” ""مولانا ابو الکلام سے میں ایک دفعہ پہلے بھی مل چکا تھا۔ خواجہ حسن نظامی کے ساتھ کان پور کے اسٹیشن پر اور حافظ محمد حلیم، تاجر چرم کان پور کی کوٹھی میں اور پھر 1947 تک ملتا رہا۔ وہ میرے ہاں بیسیوں مرتبہ تشریف لائے اور آخر میں تو مسٹر آصف علی کا گھر ان کا گھر بن گیا تھا۔ نواب بہادر یار جنگ سے جہاں تک یاد پڑتا ہے، دوبارہ ملنا نہیں ہوا۔ البتہ ان کی دین داری اور ان کے اخلاص کی تعریفیں ہر شخص سے سنتا رہا۔” ""مولانا ابوالکلام کو تو اللہ تعالیٰ نے لکھنے کا بھی کمال دیا تھا اور بولنے کا بھی۔ نواب بہادر یار جنگ کی تحریر کیسی تھی، اس کا علم نہیں ہے۔ تقریر میں وہ مولانا ابوالکلام کے مقابلے کے بتائے جاتے تھے۔ گویا اردو زبان کے مقرروں میں صف اوّل کے مقرر تھے۔” ""مولانا ابوالکلام کو انڈین نیشنل کانگریس میں جو مقام حاصل تھا، وہی مقام آل انڈیا مسلم لیگ میں نواب بہادر یار جنگ کا تھا۔” ""مولانا ابو الکلام اور نواب بہادر یار جنگ کی بات چیت بھی غیر معمولی پرکشش ہوتی تھی۔ مولانا ابوالکلام اپنی مشہور ”انا“ کے باوجود مخاطب کو متاثر کرلیتے تھے اور نواب بہادر یار جنگ کی زبان کا جادو بھی مجھے یاد ہے۔ 1911ء میں نواب صاحب نواب بہادر خان تھے۔ ’نواب بہادر یار جنگ‘ کا خطاب بعد میں ملا تھا۔” ""مولانا ابوالکلام کی ”انا“ مغروروں اور متکبّروں کی سی ”انا“ نہیں تھی۔ وہ بس اللہ تعالیٰ کے سوا کسی کے آگے جھکتے نہیں تھے۔ تو یہ تو قابل ستائش ”انا“ ہے۔ یا اپنے علم و فضل اور اپنی ذہانت و طباعی کا انھیں احساس تھا، تو اس میں بھی کیا برائی ہے۔ تھے ہی مولانا واقعی جینئس۔ مغرور اور متکبّر وہ قطعی نہیں تھے۔ میں نے ان کی حالت میں کبھی فرق نہیں پایا۔ مولانا ابو الکلام جیسے 1910ء میں تھے 1947ء تک مجھے تو ویسے ہی نظر آئے۔ اقتدار نے ان کے دماغ اور زبان پر کوئی خراب اثر نہیں کیا تھا۔ وہ گاندھی اور جواہر لال کو خاطر میں نہیں لاتے تھے لیکن ہم معمولی ملنے والوں پر دھونس نہیں جماتے تھے۔”",Entertainment
397,”حضور پرمٹ!“,https://urdu.arynews.tv/ishrat-rahmani-and-radio/,"عشرت رحمانی ایک ممتاز ادیب، مؤرخ، نقاد اور براڈ کاسٹر تھے جنھوں نے لگ بھگ سو کتابیں یادگار چھوڑی ہیں۔ آج عشرت رحمانی کا یومِ وفات ہے۔ ان کا اصل نام امتیاز علی خان تھا۔ 16 اپریل 1910ء کو رام پور (یو پی) میں پیدا ہوئے۔ تقسیمِ ہند کے بعد کراچی آگئے اور یہیں 20 مارچ 1992ء کو وفات پائی۔ تاریخی اور سوانحی موضوعات پر انھوں نے بڑا وقیع کام کیا۔ آل انڈیا ریڈیو پر سے عشرت رحمانی کی وابستگی ان دنوں ہوئی جب پطرس بخاری وہاں کا انتظام سنبھالے ہوئے تھے۔ اردو کے مایہ ناز ادیب اور مقبول مزاح نگار پطرس بخاری اپنی طباعی، غیر معمولی ذہانت اور مختلف علوم وفنون میں واقفیت رکھنے کے سبب ہندوستان بھر میں جانے جاتے تھے۔ پطرس بخاری کی شگفتہ مزاجی، بزلہ سنجی اور ہمہ گیر لیاقت و ذہانت ہر اعلیٰ وادنیٰ محفل میں ان کی ذات کو ممتاز بنائے رہتی تھی۔ عشرت بخاری کو ان کے ساتھ کام کرنے کا موقع ملا اور وہ بھی ان سے متاثر ہوئے بغیر نہ رہ سکے۔ یہاں ہم عشرت رحمانی کی ایک تحریر سے وہ اقتباس نقل کررہے ہیں جس میں انھوں نے بخاری صاحب کی شخصیت اور ان کے اوصاف کو بیان کیا ہے۔ عشرت رحمانی لکھتے ہیں: ""بخاری صاحب ضابطہ و قاعدہ کے سختی سے پابند ہونے کے باوجود ہر معاملے کو چٹکی بجاتے باتوں باتوں میں طے کر دیتے تھے۔ مشکل سے مشکل مسئلہ کو نہایت خندہ پیشانی سے باآسانی حل کرنا ان کے ضابطہ کا خاصہ تھا۔ ان کی ضابطہ کی زندگی کے بے شمار واقعات و مطائبات مشہور ہیں جن کا بیان اس مختصر مضمون میں دشوار ہے وہ اپنے تمام ماتحت اہلکاروں سے ایک اعلیٰ افسر سے زیادہ ایک ناصح مشفق کا سلوک اختیار کرتے۔ ہر شخص کی ذہنی صلاحیت اور قابلیت کو بخوبی پرکھ لیتے۔ اس کے ساتھ اسی انداز سے ہم کلام ہوتے اور اس کے عین مطابق برتاؤ کرتے۔ شگفتہ بیانی ان کا خاص کمال تھا۔ اور ہر شخص کے ساتھ گفتگو کے دوران میں اس کا دل موہ لینا اور بڑی سے بڑی شخصیت پر چھا جانا ان کا ادنیٰ کرشمہ تھا۔ ان کے حلقہٴ احباب میں سیاسی لیڈر، سرکاری افسران اعلیٰ، پروفیسر، عالم فاضل اور ادیب و شاعر سب ہی تھے لیکن سب ہی کو ان کی لیاقت اور حسنِ گفتار کا معترف پایا۔ ان احباب میں سے اکثر ان کے ضابطہ کے کاموں میں سفارشیں بھی کرتے لیکن وہ تمام معاملات میں وہی فیصلہ کرتے جو حق و دیانت کے مطابق ہوتا۔ لطف یہ ہے کہ خلافِ فیصلہ کی صورت میں بھی کسی کو شکایت کا موقع نہ دیتے اور بڑے اطمینان و سکون سے اس طرح سمجھا کر ٹال دیتے کہ صاحبِ معاملہ مطمئن ہونے پر مجبور ہو جاتا۔” ""بخاری صاحب کا حاکمانہ برتاؤ اپنے ماتحت افسران ہی کے ساتھ مشفقانہ نہیں تھا بلکہ تمام درجوں کے ملازمین کے ساتھ بھی پسندیدہ تھا۔ ہر اہل کار ان کے حسنِ سلوک اور اخلاقِ حمیدہ کا گرویدہ اور معترف تھا۔ ماتحت عملہ میں جو ادیب، شاعر اور ان کے دوست احباب شامل تھے ان کے ساتھ دفتر میں نہایت باضابطہ اور باقاعدہ ڈائریکٹر جنرل نظر آتے لیکن نجی صحبتوں میں اسی انداز کی بے تکلفی برتتے، جس حیثیت کے تعلقات ہوتے۔ ضابطہ کی پابندی کا یہ حال تھا کہ ایک بار اسٹوڈیو کے محافظ نے ان کو حسبِ ضابطہ بغیر پرمٹ دروازے کے اندر داخل ہونے سے روک دیا۔ نئی دہلی پارلیمنٹ اسٹریٹ کے براڈ کاسٹنگ ہاؤس میں بالائی منزل پر ڈائریکٹر جنرل کے دفاتر تھے۔ اور زیریں منزل میں دہلی اسٹیشن کے دفاتر اور اسٹوڈیوز واقع تھے۔ واقعہ یوں ہوا کہ ایک دن بخاری صاحب اپنے دفتر سے اُٹھ کر بغرض معائنہ اسٹوڈیوز کی عمارت میں جانے لگے۔اسٹوڈیوز کے دروازے پر محافظ موجود تھا جس کا پہلا فرض یہ تھا کہ وہ اندر جانے والے ہر شخص کو ٹوکے اور داخلے کا پرمٹ دیکھ کر دروازہ کھولے ورنہ باہر ہی روک دے۔ بخاری صاحب کا حکم تھا کہ اس ضابطہ کی سختی سے پابندی کی جائے اور وہ خود پرمٹ کارڈ اپنے لئے بھی ساتھ رکھتے تھے۔ اس وقت اتفاق سے پرمٹ ساتھ لے جانا بھول گئے۔ محافظ نے حسبِ صابطہ ادب سے سلام کیا۔ اور عرض کیا۔ ”حضور پرمٹ!“ ڈائریکٹر جنرل بخاری نے جیب میں ہاتھ ڈالا پرمٹ کارڈ نہ پایا، خاموشی سے مسکرائے اور واپس اپنے دفتر چلے گئے، تھوڑی دیر بعد چپراسی آیا اور محافظ کی طلبی کا حکم سنایا۔ ”ڈائریکٹر جنرل کو اس طرح بے باکی سے روک دیا۔ اب خیریت نہیں۔“ محافظ بے چارہ تھرتھر کانپنے لگا۔ باضابطہ پیشی ہوئے اور محافظ جو ڈرتا ہانپتا حاضر ہوا تھا خوش خوش اکڑتا ہوا اپنی ڈیوٹی پر واپس گیا۔ ڈائریکٹر جنرل نے اس کی فرض شناسی اور مستعدی کی تعریف کر کے اس کی حوصلہ افزائی کی۔ اور کئی روز تک اس محافظ کے چرچے براڈ کاسٹنگ ہاؤس میں ہوتے رہے۔”",Entertainment
398,نجات کا طالب غالب,https://urdu.arynews.tv/mirza-ghalib-book-passage-insha/,مرزا غالب کی غزلیں‌ ہی نہیں ان کے خطوط بھی مشہور ہیں۔ غالب نے اردو زبان میں خطوط نویسی میں پُر تکلّف زبان، القاب اور روایتی طریقۂ سلام و پیام کو اہمیت نہ دی بلکہ اس روش کو ترک کر کے اردو خطوط نویسی کو خوش مزاجی، لطف اور تازگی سے بھر دیا۔ ابنِ‌ انشاء اردو کے ممتاز مزاح نگار اور شاعر تھے جن کی کتاب خمارِ  گندم میں شامل غالب کا ایک فرضی خط یہاں ہم نقل کر رہے ہیں۔ ملاحظہ کیجیے۔ منشی صاحب میاں داد خاں سیاح یہ خط نواب غلام بابا خاں کے توسط سے بھیج رہا ہوں کہ تمہارا تحقیق نہیں اس وقت کہاں ہو۔ اشرف الاخبار تمہارے نام بھجوایا تھا، وہ واپس آگیا کہ مکتوب الیہ شہر میں موجود نہیں۔ اس اخبار کے مہتمم صاحب کل آئے تو کچھ اخبار بلاد دیگر کے دے گئے کہ مرزا صاحب انہیں پڑھیے اور ہو سکے تو رنگ ان لوگوں کی تحریر کا اختیار کیجیے کہ آج کل اسی کی مانگ ہے۔ یہ اخبار لاہور اور کرانچی بندر کے ہیں۔ کچھ سمجھ میں آئے کچھ نہیں آئے۔ آدھے آدھے صفحے تو تصویروں کے ہیں۔ دو دو رنگ کی چھپائی موٹی موٹی سرخیاں۔ افرنگ کی خبریں۔ اگر بہت جلد بھی آئیں تو مہینہ سوا مہینہ تو لگتا ہی ہے لیکن یہ لوگ ظاہر کرتے ہیں کہ آج واردات ہوئی اور آج ہی اطلاع مل گئی۔ گویا لوگوں کو پرچاتے ہیں۔ بے پر کی اڑاتے ہیں۔ پھر ایک ہی اخبار میں کشیدہ کاری کے نمونے ہیں، ہنڈیا بھوننے کے نسخے ہیں۔ کھیل تماشوں کے اشتہار ہیں۔ ایک لمبا چوڑا مضمون دیکھا، ’’اداکارہ دیبا کے چلغوزے کس نے چرائے۔‘‘ سارا پڑھ گیا۔ یہ سمجھ میں نہ آیا کہ کیا بات ہوئی۔ کسی کی جیب سے کسی نے چلغوزے نکال لیے تو یہ کون سی خبر ہے۔ خیر یہ سب سہی، لطیفے کی بات اب کہتا ہوں۔ کرانچی کے ایک اخبار میں میرے تین خط چھپے ہیں۔ ایک منشی ہرگوپال تفتہ کے نام ہے، ایک میں نواب علائی سے تخاطب اور ایک میر مہدی مجروح کے نام۔ میں حیران کہ ان لوگوں نے میرے خطوط اخبار والوں کو کیوں بھیجے۔ اب پڑھتا ہوں تو مضمون بھی اجنبی لگتا ہے۔ اب کہ جو شراب انگریزی سوداگر دے گیا ہے کچھ تیز ہے۔ اور یہ سچ ہے کہ کبھی کبھی کیفیت اک گونہ بے خودی سے آگے کی ہو جاتی ہے۔ یا تو میں نے اس عالم میں لکھے اور کلیان اٹھا کر ڈاک میں ڈال آیا۔ یا پھر کسی نے میری طرف سے گھڑے ہیں اور اندازِ تحریر اڑانے کی کوشش کی ہے۔ کونے میں کسی کا نام بھی لکھا ہے، ابنِ انشا۔ کچھ عجب نہیں یہی صاحب اس شرارت کے بانی مبانی ہوں۔ نام سے عرب معلوم ہوتے ہیں۔ لیکن یہ کیا حرکت ہے۔ سراسر دخل در معقولات ہے۔ اخبار نویسی میں ٹھٹول کیا معنی؟ بھئی مجھے بات پسند نہیں آئی۔ امید ہے وہ ٹوپیاں تم نے نواب صاحب کو پہنچا دی ہوں گی۔ نواب صاحب سے میرا بہت بہت سلام اور اشتیاق کہنا۔ میں سادات کا نیاز مند اور علی کا غلام ہوں۔ نجات کا طالبغالب,Entertainment
399,حافظ نور اللہ سے نواب سعادت علی خان کی فرمائش,https://urdu.arynews.tv/abdul-haleem-sharar-book-passage-2/,"دریا کے دو کناروں پر بسے ہوئے لکھنؤ کو بارہا روندا گیا اور حملہ آور افواج آگے بڑھ گئیں۔ ہندوستان کا یہ مشہور شہر صدیوں تک اجڑتا اور اپنے دامن میں لوگوں بساتا رہا یہاں تک کہ لکھنؤ کو ایرانی نژاد نوابینِ اودھ نے تہذیب و ثقافت کا گڑھ اور علم و ادب کا گہوارا بنا دیا اور اہلِ لکھنؤ پر راج کیا۔ عبدالحلیم شررؔ بیسویں صدی کی علمی و ادبی شخصیت تھے جنھیں لکھنؤ کی سماجی و تہذیبی زندگی کا رمز شناس بھی کہا جاتا ہے۔ ان کی کتاب ""مشرقی تمدن کا آخری نمونہ: گزشتہ لکھنؤ” ہمیں اُس لکھنؤ کی سیر کراتی ہے جس کی نظیر ملنا مشکل ہے اور اس کتاب کے صفحات رفتگاں کی یاد تازہ کر دیتے ہیں۔ اس کتاب کے ایک باب میں عبدالحلیم شررؔ نے لکھنؤ کے چند باکمال خوش نویسوں کا ذکر کیا ہے، ملاحظہ کیجیے۔ ""علوم ہی سے وابستہ کتابت اور تحریر کے فن ہیں۔ مسلمانوں کا پُرانا خط عربی تھا جس کو نسخ کہتے ہیں۔ خلافتِ بغداد کے ازمنۂ وسطی تک ساری دنیائے اسلام میں مشرق سے مغرب تک یہی خط تھا جو ارض حیرہ کے پرانے خط سے، خطِ کوفی اور خط کوفی سے خطِ نسخ بن گیا تھا۔ خاندانِ طاہریہ کے زمانے سے وہ تمام علم و فن جو بغداد میں عروج پا رہے تھے، ایران و خراسان کی طرف آنے لگے۔ اور دیلمیوں اور سلجوقیوں کے زمانے میں بغداد کے اکثر کمالات ایران میں بخوبی جمع ہو گئے۔ خصوصاً دیلمیوں کے علمی ذوق اور تفننِ طبع سے ایران کا مغربی صوبہ آذربائیجان جو قدرۃً عراق عجم و عراق عرب کے آغوش میں واقع تھا، ہر قسم کی خوبیوں اور ترقیوں کا گہوارہ قرار پا گیا۔” ""اسی علاقے میں پہلے پہل خط نے بھی نئی وضع اختیار کرنا شروع کی۔ کتابت خطاطی کی حدوں سے نکل کے نقاشی کی قلمرو میں داخل ہو گئی اور اس میں مصورانہ نزاکتیں پیدا کی جانے لگیں۔ عجمی نزاکت پسندوں کو خطِ عرب کی پرانی سادگی میں بھدا پن نظر آیا اور پرانی شان اور وضع خود بخود چھوٹنے لگی۔ نسخ میں قلم ہر حرف اور لفظ میں اوّل سے آخر تک یکساں رہا کرتا تھا۔ حرفوں میں غیر موزوں خمی اور غیر متناسب ناہمواری ہوتی تھی۔ دائرے گول نہ تھے بلکہ نیچے اور چپٹے ہوتے اور ادھر اُدھر ان میں کونے پیدا ہو جاتے۔ اب نقاشی کی نزاکت کو خطاطی میں ملا کے تحریر میں نوک پلک پیدا کی جانے لگی۔ حرفوں کی نوکیں، گردنیں، اور دُمیں باریک بنائی جانے لگیں۔ دائرے خوبصورت اور گول لکھے جانے لگے۔ اس جدید مذاق کو پوری طرح پیش نظر رکھ کے سب سے پہلے میر علی تبریزی نے، جو خاص دیلم کا رہنے والا تھا، اس نئے خط کو بااصول و باقاعدہ بنا کے مشرقی بلاد میں رواج دیا اور اس کا نام نستعلیق قرار دیا۔ جو اصل میں نسخ تعلیق یعنی ضمیمۂ نسخ تھا۔” ""یہ نہیں معلوم کہ میر علی تبریزی کس زمانے میں تھے۔ منشی شمس الدین صاحب جو آج لکھنؤ کے مشہور و مستند خوش نویس ہیں، ان کا زمانہ تیمور سے پہلے بتاتے ہیں۔ لیکن نستعلیق کی کتابیں اتنی پُرانی ملتی ہیں کہ تیمور درکنار، ہم سمجھتے ہیں کہ اس خط کی ایجاد محمود غزنوی سے بھی پہلے ہو چکی تھی۔ اس میں شک نہیں کہ محمود کے حملوں کے ساتھ ہی ساتھ ہندوستان میں فارسی خوش نویسوں کی بھی آمد شروع ہو گئی ہو گی۔ جس کے اثر سے یہاں اس خط کا رواج شروع ہوا۔ اور ہندوستان کے ہر صوبے اور ہر خطے میں نستعلیق کے خوش نویس کثرت سے پیدا ہو گئے۔ لہٰذا یا تو میر علی تبریزی کا زمانہ بہت قدیم ہے اور یا وہ اصلی موجدِ خط نہیں ہیں۔ لیکن اس میں شک نہیں کہ دہلی و لکھنؤ بلکہ سارے ہندوستان کی موجودہ خوش نویسی اپنا استادِ اوّل میر علی تبریزی کو بتاتی ہے۔ ان کے ایک مدتِ دراز کے بعد ایران میں نستعلیق کی استادی میں میر عماد الحسنی کا نام مشہور ہوا، جو خوش نویسوں میں بڑے ممتاز و نامور کاتب اور استادُ الکُل مانے جاتے ہیں۔ ان کے بھانجے آغا عبد الرشید دیلمی، نادر شاہ کے حملوں کے زمانے میں واردِ ہند ہوئے اور لاہور میں آ کر ٹھہر گئے۔ لاہور میں ان کے صدہا شاگرد پیدا ہوئے جنہوں نے اقطاعِ ہند میں پھیل کے انہیں ہندوستان کی خوش نویسی کا آدم نہیں تو نوح ضرور ثابت کر دیا۔ انہی کے دو شاگرد جو ولایتی تھے، واردِ لکھنؤ ہوئے۔ ان دونوں بزرگوں میں سے ایک حافظ نور اللہ اور دوسرے قاضی نعمت اللہ تھے۔” ""کہا جاتا ہے کہ عبد اللہ بیگ نامی آغا عبد الرشید کے ایک تیسرے باکمال شاگرد بھی لکھنؤ میں آئے تھے۔ ان حضرت کے آنے کا زمانہ غالباً نواب آصف الدّولہ بہادر کا عہد تھا، جب یہاں کوئی باکمال آ کے واپس نہ جانے پاتا تھا۔ قاضی نعمت اللہ آتے ہی اس خدمت پر مامور ہو گئے کہ شاہ زادوں کو اصلاح دیا کریں اور حافظ نور اللہ کو بھی دربارِ اودھ سے تعلق ہو گیا اور ان دونوں نے یہاں ٹھہر کے لوگوں کو خوش نویسی کی تعلیم دینا شروع کی۔” ""ان بزرگوں کے علاوہ یہاں اور پرانے خوش نویس بھی تھے جن میں سے ایک نامور بزرگ منشی محمد علی بتائے جاتے ہیں۔ مگر آغا الرشید کے شاگردوں نے اپنا ایسا سکّہ جما لیا کہ خوش نویسی کے تمام شائق بلکہ سارا شہر ان کی طرف رجوع ہو گیا۔ جسے خطاطی کا شوق ہوا، انہی کا شاگرد ہو گیا۔ اور تمام خوش نویسانِ سلف کے نام مٹ کے گمنامی کے ناپیدا کنار سمندر میں غرق ہو گئے۔ اور سچ یہ ہے کہ یہ بزرگ اپنے کمال کے اعتبار سے اس کے مستحق بھی تھے۔” ""حافظ نور اللہ کی لکھنؤ میں جو قدر ہوئی اس کا اندازہ اسی سے نہیں ہو سکتا کہ وہ یہاں سرکار میں ملازم ہو گئے تھے بلکہ لکھنؤ کی قدردانی کا صحیح اندازہ اس سے ہوت ہے کہ لوگ ان کے ہاتھ کے لکھے ہوئے قطعوں کو موتیوں کے دام مول لیتے۔ یہاں تک کہ ان کی معمولی مشق بازار میں صرف ایک روپیہ حرف کے حساب سے ہاتھوں ہاتھ بک جاتی تھی۔” ""ان دنوں اُمرا اور شوقین لوگ اپنے مکانوں کو بجائے تصویروں کے قطعات سے آراستہ کیا کرتے تھے۔ جس کی وجہ سے علی العموم قطعوں کی بے انتہا مانگ تھی۔ اور جہاں کسی اچھے خوش نویس کے ہاتھ کا قطعہ مل جاتا، اس پر لوگ پروانوں کی طرح گرتے اور اسے آنکھوں سے لگاتے۔ اس سے سوسائٹی کو تو یہ فائدہ پہنچتا کہ اکثر اخلاقی اصول اور ناصحانہ فقرے یا اشعار ہمیشہ پیشِ نظر رہتے، اور ہر وقت گھر میں اخلاقی سبق ملتا رہتا اور خوش نویسی کو یہ فائدہ پہنچتا کہ خوش نویسوں اور صاحب کمال خطاطوں نے اپنے کمال کو قطعہ نویسی ہی تک محدود کر دیا تھا۔ جو آب دار اور عمدہ وصلیوں کو لکھ کے تیار کرتے اور اسی میں وہ گھر بیٹھے دولت مند ہو جاتے۔ مگر افسوس اب ہندوستان سے قطعات اور کتبوں کا رواج اُٹھتا جاتا ہے اور ان کی جگہ تصویروں نے لے لی ہے۔ جس کی وجہ سے اگلے نفیس و مہذب شرعی مذاقِ آرایش کے مٹ جانے کے ساتھ خوش نویسی بھی ہندوستان سے اٹھ گئی۔ اب کاتب ہیں، خوش نویس نہیں ہیں۔” ""اور جو دو ایک خطاط مشہور بھی ہیں، وہ مجبور ہیں کہ کاپی نویسی اور کتابت سے اپنا پیٹ پالیں جو چیز کہ اصل میں خوش نویسی کی دشمن ہے۔ بہ خلاف اس کے، ان دنوں ایک گروہ قائم ہو گیا تھا جس کا کام فقط یہ تھا کہ خوش نویسی کو اپنے اصول پر قائم رکھے اور اس کو وقتاً فوقتاً مناسب ترقیاں دیتا رہے۔ چنانچہ اگلے خوش نویس، کتابت کو اپنی شان سے ادنا سمجھتے تھے اور خیال کرتے کہ جو شخص پوری پوری کتابیں لکھے گا، وہ غیر ممکن ہے کہ اوّل سے آخر تک اصول و قواعدِ خوش نویسی کو پوری طرح نباہ سکے۔ اور سچ یہ ہے کہ جتنی محنت اور مشقت وہ لوگ ایک ایک وصلی کی درستی میں کرتے تھے، اس کی عشرِ عشیر محنت بھی کاتب کسی پوری کتاب کے لکھنے میں نہیں کر سکتے۔” ""ان کی محنت کا اندازہ اس سے ہو سکتا ہے کہ حافظ نور اللہ سے ایک بار نواب سعادت علی خاں نے فرمایش کی کہ ""مجھے گلستاں کا ایک نسخہ لکھ دیجیے” نواب سعادت علی خاں، گلستانِ سعدی کے بے حد شائق تھے اور کہتے ہیں کہ گلستاں ہر وقت ان کے سرہانے موجود رہا کرتی تھی۔ اور کوئی ایسی فرمایش کرتا تو حافظ نور اللہ اپنی توہین سمجھ کے اس کا منہ ہی نوچ لیتے مگر فرماں روائے وقت کا کہنا تھا، منظور کر لیا، اور عرض کیا، تو مجھے اسی گڈی کاغذ (ان دنوں رم کو گڈی کہتے تھے) ایک سو (100) قلم تراش چاقو اور خدا جانے کتنے ہزار قلموں کے نیزے منگوا دیجیے” سعادت علی خاں نے حیرت سے پوچھا: ""فقط اکیلی ایک گلستان کے لیے اتنا سامان درکار ہو گا؟” کہا ""جی ہاں، میں اتنا ہی سامان خرچ کیا کرتا ہوں۔” نواب کے لیے اس سامان کا فراہم کرنا کچھ دشوار تو تھا نہیں، منگوا دیا۔ اب حافظ صاحب نے گلستاں لکھنا شروع کی مگر پوری نہیں ہونے پائی تھی، سات ہی باب لکھنے پائے تھے اور آٹھواں باب باقی تھا کہ انتقال ہو گیا۔” ""ان کے بعد جب ان کے بیٹے حافظ ابراہیم دربار میں پیش ہوئے اور انہیں سیاہ خلعتِ تعزیت عطا ہوا تو سعادت علی خاں نے کہا: ""بھئی، میں نے حافظ صاحب سے گلستاں لکھوائی تھی، خدا جانے اس کا کیا حال ہوا؟” حافظ ابراہیم نے عرض کیا: ""ان کے لکھے ہوئے سات باب تیار ہیں، آٹھواں باب باقی ہے، اسے یہ حقیر لکھ دے گا۔ اور اس قدر ان کی شان سے ملا دے گا کہ حضور امتیاز نہ کر سکیں گے۔ لیکن ہاں اگر کسی مُبصر خوش نویس نے دیکھا تو وہ بے شک پہچان لے گا۔” نواب نے اجازت دی اور اس گلستاں کو حافظ ابراہیم نے پورا کیا۔” ""ان بزرگوں کے تذکرے سے میرا یہ مقصد نہیں ہے کہ خوش نویسی میں لکھنؤ کو کوئی ایسا امتیاز حاصل ہو گیا تھا جو ہندوستان میں عدیم النظیر ہو، بہ خلاف اس کے میرا خیال ہے کہ نسخ کے جیسے جیسے باکمال دولتِ مغلیہ سے پہلے ہندوستان میں گزر چکے ہیں، ان کے عشرِ عشیر درجے کو بھی یہ لوگ نہیں پا سکتے بلکہ نسخ کا کمال ان دنوں مٹ چکا تھا۔ نستعلیق کے متعلق اس قدر البتہ کہا جا سکتا ہے کہ حافظ نور اللہ اور حافظ ابراہیم کے ہاتھ کے قطعات جس ذوق و شوق سے سارے ہندوستان میں مقبول ہوئے اور کسی خوش نویس کے شاید نہ ہو سکے ہوں گے۔ لیکن اس پر بھی خطاطی کے فن میں لکھنؤ کا درجہ قریب قریب وہی تھا جو دیگر متمدن شہروں کا ہو سکتا ہے۔”",Entertainment
400,نیازی خانم,https://urdu.arynews.tv/niyazi-khanum-ashraf-sabuhi/,"اردو زبان بالخصوص دلّی کے لوگوں کا لب و لہجہ اور روزمرّہ کا لطف ہی اور ہے۔ عرصے تک دہلی اور لکھنؤ نے اُردو کو بڑا سنوارا نکھارا۔ لہٰذا ان شہروں کی زبان ٹکسالی کہلاتی تھی۔ یہاں کے باشندوں کا لہجہ اور روزمرّہ سند کا درجہ رکھتا تھا۔ اسی شہر کے تھے اشرف صبوحی جن کے قلم سے کوئی تحریر نکلی ہو تو اس کا کیا ہی کہنا۔ اشرف صبوحی نے ایک ادیب، مترجم اور صحافی کے طور پر خوب نام و مقام بنایا۔ انھوں نے مشہور و معروف شخصیات کے خاکے، اپنے دور کے واقعات، اور گلی محلّے کے بعض‌ عام لوگوں‌ کی زندگی اور اُن کے طور طریقوں کو نہایت پُرلطف انداز میں اردو میں‌ اس قرینے سے لکھا ہے جس کی مثال آج شاذ ہی دی جاسکتی ہے۔ یہ ایک ایسی ہی عام عورت کا کردار ہے جو دلّی کے ایک گھرانے کی فرد تھیں۔ نام ان کا مصنّف نے نیازی خانم بتایا ہے اور ان کے بچپن کی شوخیوں اور شرارتوں کا تذکرہ کیا ہے۔ ملاحظہ کجیے۔ ""اللہ بخشے نیازی خانم کو عجیب چہچہاتی طبیعت پائی تھی۔ بچپن سے جوانی آئی، جوانی سے ادھیڑ ہوئیں۔ مجال ہے جو مزاج بدلا ہو۔ جب تک کنواری رہیں، گھروالوں میں ہنستی کلی تھیں۔ بیاہی گئیں تو کِھلا ہوا پھول بن کر میاں کے ساتھ وہ چُہلیں کیں کہ جو سنتا پھڑک اٹھتا۔ کیا مقدور ان کے ہوتے کوئی منہ تو بسورے۔” ""پھر خالی ہنسوڑ ہی نہیں۔ اللہ نے عقل کا جوہر بھی دیا تھا۔ ذہن اتنا برّاق کہ جہاں بیٹھیں ہنسی ہنسی میں سگھڑاپے سکھا دیں۔ گدگداتے گدگداتے بیسویں ٹیڑھے مزاجوں کو سیدھا کر دیا۔ غرض کہ جب تک جییں جینے کی طرح جییں۔ کسی کو اپنے برتاؤ سے شکایت کا موقع نہیں دیا۔ قاعدہ ہے کہ جہاں دو برتن ہوتے ہیں ضرور کھڑکا کرتے ہیں۔ لیکن قہقہوں کے سوا ان کے اندر کبھی کوئی دوسری آواز نہیں سنی۔ مرتے مر گئیں نہ یہ کسی سے بھڑیں، نہ ان سے کسی نے دو بدو کی۔ جیسی بچپن میں تھیں، ویسی ہی آخری دم تک رہیں۔” ""وہ جو کسی نے کہا ہے کہ پوت کے پانو پالنے میں نظر آجاتے ہیں۔ نیازی خانم ماں کی گود سے اتر کر گھٹنیوں چلنے میں ایسی شوخیاں اور ایسے تماشے کرتیں کہ دیکھنے والے حیران ہوتے۔ ہوش سنبھالنے کے بعد تو کہنا ہی کیا تھا۔ پوری پکّی پیسی تھیں۔ جو ان کی باتیں سنتا دنگ رہ جاتا۔” ""اگلے وقت تو نہ تھے لیکن اگلے وقتوں کے لگ بھگ مغلیہ خاندان کا آخری چراغ ٹمٹما رہا تھا کہ دلّی کے ایک شریف پڑھے لکھے، قال اللہ قال رسول کرنے والے خاندان میں نیازی خانم پیدا ہوئیں۔ نیازی خانم کی دو بہنیں اور تھیں۔ کوئی دو دو سال کے فرق سے بڑی، اور ایک چھوٹا بھائی۔” ""نیازی خانم کو گڑیوں کا بڑا شوق تھا۔ عجب عجب نام رکھے جاتے، ان کا بیاہ ہوتا تو مزے مزے کے رقعے لکھواتیں۔ مبارک بادیں، سہرے، اس کے بعد گڑیوں کے بچّے ہوتے تو زچہ گیریاں بناتیں۔ خود گاتیں اور ڈومنیوں سے گواتیں اور ان میں ایسی ایسی پھلجھڑیاں چھوڑتیں کہ گھروالے ہنسی کے مارے لوٹ لوٹ جاتے۔” ""ہمیں مرحومہ کی پوری سوانح عمری تو لکھنی نہیں کہ مہد سے لحد تک کے حالات بیان کریں اور نہ ہمارے پاس ان کی زندگی کا روزنامچہ ہے۔ ہاں چند واقعات سنے ہیں۔ آپ بھی سن لیں۔ زندہ دلی کے ایسے نمونے دنیا میں روز روز نظر نہیں آتے۔ ہونے کو ممکن ہے کہ نیازی خانم سے بڑھ چڑھ کر بھی عورتیں گزری ہوں گی، لیکن خدا جس کا نام نکال دے۔” ""ایک دن کا ذکر ہے، موری دروازے چالیسویں میں جانا تھا۔ بچوں کو ایسی تقریب میں یوں بھی کوئی نہیں لے جاتا، پھر یہ تو بلا کی شریر تھیں۔ اس کے علاوہ ان دنوں جانے آنے کی بھی آسانی نہ تھی۔ امیروں کے ہاں اپنی سواریاں ہوتیں، پالکیاں نالکیاں، بہلیاں، رتھیں۔ حسبِ مقدور غریب مانگے تانگے سے کام چلاتے۔ ڈولیوں میں لدتے یا بار کش کرایے پر کرتے۔ اِکّے تھے مگر وہ اچکی سواری سمجھی جاتی۔ بیل گاڑیوں میں دیر بہت لگتی۔ ڈولیوں میں اکٹھے باتیں کرتے ہوئے جانے کا لُطف کہاں؟ شہر میں دو چار سیج گاڑیاں آگئی تھیں، تو ان کا کرایہ زیادہ تھا۔ دلّی دروازے سے موری دروازے کا فاصلہ خاصا۔ صلاحیں ہوئیں کہ کیوں کر چلنا چاہیے۔ کسی نے کہا بار کش کر لو، کوئی بولی شکرم میں کبھی نہیں بیٹھے۔ دس پانچ آنے زیادہ جائیں گے۔ بلا سے سیر تو ہوجائے گی۔ سنا ہے دو گھوڑے جتتے ہیں۔ گھر کا گھر ہوتی ہے۔ جھلملیوں میں سے راستے کا خوب تماشا دکھائی دیتا ہے۔ اندر بیٹھنے والے سب کو دیکھیں اور باہر کا کوئی نہ دیکھے۔” ""آخر شکرم ہی کی ٹھہری اور بھائی صاحب جا کر سائی بھی دے آئے۔ اب سوال نیازی کی خانم کے لے جانے کا تھا۔ یہ نہ بچہ نہ بوڑھی اور ان کی بے چین فطرت سے سب واقف۔ ڈر تھا کہ ان کی بولیوں ٹھٹھولیوں کا کیا بندوبست۔ اگر یہ ساتھ چلیں تو روتوں کو ہنسائیں گی۔ اور کہیں بیچ بازار میں سیر کا شوق چرّایا۔ جھلملیاں اتار دیں تو کیا ہوگا۔ ان کی زبان میں تو بواسیر ہے۔ قہقہے لگانے شروع کر دیے، یا زور زور سے باتیں ہی کرنے لگیں تو کیسی بدنامی ہوگی۔ راہ گیر سمجھیں گے کہ نگوڑیاں کوئی بڑی اچھال چھکّا ہیں۔ نیازی خانم نے جو گھر والوں کو کانا پھوسی کرتے دیکھا تو وہ اڑتی چڑیا کے پَر گننے والی، فوراً سمجھ گئیں کہ ہو نہ ہو کہ کوئی بات ضرور مجھ سے چھپانے کی ہے۔ ٹوہ لینے کے لیے اِدھر ادھر ٹہلتے ٹہلاتے در سے لگ کر اس طرح کھڑی ہوگئیں، گویا کچھ خبر ہی نہیں۔” ""رات کا وقت تھا۔ ٹمٹماتے ہوئے کڑوے تیل کے چراغ کی روشنی پر چھائیں پڑتی ہوئی بڑی بہن کی بھی نظر پڑگئی۔ ایک نے دوسری سے ٹہوک کر کہا ‘‘فتنی کو دیکھا کیسی چھپ کر ہماری باتیں سُن رہی ہے۔ آؤ زرگری میں باتیں کریں۔’’ زرگری فرفری اور اسی طرح کی کئی بولیاں قلعے والوں کی ایجاد شہر کے اکثر گھرانوں میں بھی آپہنچی تھیں۔ ان بولیوں کا شریفوں کی لڑکیوں میں بہت رواج تھا۔ انجانوں سے بات چھپانے کی خاصی ترکیب تھی۔ چنانچہ ایک بہن بولی ‘‘کریوں ازا پزا ازس سزے لزے چزل لزیں یزا نزئیں۔’’ (کیوں آپا اسے لے چلیں یا نہیں؟) دوسری نے جواب دیا ‘‘ازب ازس کزو یہنز رزے نزے دزو۔’’ (اب اس کو یہیں رہنے دو) اس کے بعد دیر تک ہنسی ہوتی رہی اور زرگری میں باتیں کرتیں۔ کبھی فرفری میں۔” ""نیازی خانم کو یہ بولیاں نہیں آتی تھیں۔ جو کچھ بہنوں نے کہا وہ تو سمجھ میں کیا آتا تاہم ان کے مطلب کو پہنچ جاتیں۔ ان کی آنکھوں میں دھول ہی نہ ڈالی تو نام نیازی خانم نہیں۔ انھوں نے بھی ترکیب سوچ لی اور چپکے سے اپنے بھچونے پر آکر سوگئیں۔ صبح ہی ضروریات سے فارغ ہو کر سب نے کپڑے بدلنے شروع کیے۔ نیازی خانم غائب۔ والدہ: اے بھئی نیازی کہاں ہے۔ بی امتیازی تم بڑی کٹر ہو۔ وہ بھی چلی چلے گی تو کیا ہوگا؟ امتیازی: (بڑی بیٹی) اماں بی وہ بڑی شریر ہے۔ راستہ بھر ادھم مچاتی چلے گی۔ والدہ: سیج گاڑی وہ بھی دیکھ لیتی، بچّے ادھم مچایا ہی کرتے ہیں۔ بنیادی: (دوسری بیٹی) لے چلیے آپ ہی کو شرمندہ ہونا پڑے گا۔ امتیازی: تو اسی کو لے جاؤ چلو میں نہیں جاتی۔ والدہ: بوا بگڑتی کیوں ہو۔ جیسا تمھارا جی چاہے کرو۔ مگر وہ ہے کدھر؟ ماما: چھوٹی بیوی کو پوچھتی ہو؟ وہ تو سویرے اٹھتے ہی بی ہمسائی کے ہاں چلی گئیں۔ کل شام کو کوئی کہہ رہا تھاکہ نوری کے ابا بمبئی سے ولایتی گڑیا لائے ہیں۔ بنیادی: یہ بھی اچھا ہوا۔ کھیل میں لگی ہوئی ہے تو لگی رہنے دو۔ اتنے میں گاڑی آگئی تھی۔ گاڑی والا غُل مچا رہا تھا کہ جلدی چلو۔ امتیازی: اب دیر نہ کرو۔ گاڑی والے کی آواز اس کے کانوں میں پڑ گئی اور وہ آپہنچی تو پیچھا چھڑانا مشکل ہو جائے گا۔ ” ""سوار ہونے میں دیر کیا تھی۔ پردہ رکوا جھپاک جھپاک سب گاڑی میں جا بیٹھے۔ گاڑی بان دروازہ بند کر کے کوچ بکس پر چڑھ ہی رہا تھا کہ نیازی خانم ڈیوڑھی میں سے نکل گاڑی کے پائے دان پر جھلملیاں اٹھا اندر جھانکتے ہوئے بولی ‘‘چھوٹی آپا، تا، بڑی آپا سلام۔ اب زرگری نہیں بولتیں۔ کہو ‘لزے چزل تزی ہزو یزا نزاہزیں’۔ (لے چلتی ہو یا نہیں) والدہ: ہے تو بڑی فِتنی۔ نیازی: نہیں اماں بی میں تو چھوٹی ہوں۔ بڑی بہن: خدا ہی سمجھے۔ دوسری بہن: (ہنس کر) اور تم چھپی ہوئی کہاں تھیں۔ بڑی بہن: کپڑے بھی بدل رکھے ہیں۔ نیازی: اور کیا۔ اے بھئی گاڑی بان دروازہ تو کھول۔ گاڑی بان: کیا بیوی تم رہ گئی تھیں؟ نیازی: دروازہ کھولتا ہے یا باتیں بناتا ہے۔ سب ہنسنے لگے، دروازہ کھلا۔ نیازی خانم بڑے ٹھسے سے بیٹھیں اور سارے رستے بہنوں کا ستا مارا۔”",Entertainment
401,امتحان سے قبل غبارِ خاطر کا مطالعہ!,https://urdu.arynews.tv/mukhtar-masood-book-passage/,غبارِ خاطر ابو الکلام آزاد کے خطوط کا مجموعہ ہے۔ مولانا ابو الکلام آزاد ایک انشاء پرداز، صاحبِ اسلوب ادیب تھے جن کا تحریر و تقریر میں کوئی ثانی نہیں۔ ان کی تصنیف غبارِ خاطر کا کی نثر شگفتہ اور پیرایہ دلنشیں ہے۔ مختار مسعود بھی اردو ادب میں‌ اپنے اسلوب اور تصانیف کی وجہ سے شہرت اور مقام رکھتے ہیں۔ اپنے عہد کی ممتاز ادبی شخصیات اور بڑے بڑے قلم کاروں‌ کی طرح‌ مختار مسعود بھی مولانا ابوالکلام آزاد کی شخصیت اور ان کی تحریروں میں سحر میں‌ رہے اور اس کا تذکرہ اپنی کتابوں‌ میں‌ کیا ہے۔ یہاں‌ ہم مولانا آزاد کے تعلق سے مختار مسعود کے قلم سے نکلے چند پارے نقل کررہے ہیں۔ وہ لکھتے ہیں: بی اے کا امتحان شروع ہونے سے پانچ دن قبل مولانا آزاد کی ’غبارِ خاطر ‘ ہاتھ آگئی جسے پڑھنا شروع کیا تو یہ بھی یاد نہ رہا کہ پانچ روز بعد بی اے کا امتحان شروع ہونے والا ہے۔ چوبیس گھنٹے بعد جب یہ کتاب پڑھ کے رکھی تو اُس کا جادو پوری طرح چڑھ چکا تھا۔ مختار مسعود  لکھتے ہیں: ’’غبارِ خاطر ختم ہوئی۔ میں نے اُسے جہاں سے اُٹھایا تھا وہاں واپس رکھنا چاہا (تو) کتاب نے کہا (کہ اب) باقی باتیں امتحان کے بعد ہوں گی۔ اِس وقت تو (مجھے) تم سے ایک عہد لینا ہے کہ ’’میں مسمٰی مختار مسعود متعلم بی اے (سال آخر) بقائمی ہوش و حواس اور بہ رضا و رغبت یہ عہد کرتا ہوں کہ اگر حالات سازگار ہوئے اور زندگی نے موقع دیا تو میں بالیدگی، شائستگی اور حکمت کے اِس سبق کو جو مجھے اردو اور فارسی کی اِس (لازوال) نثر نے دیا ہے قرضِ حسنہ سمجھتے ہوئے بقلم خود قسط وار اُتارنے کی پوری پوری کوشش کروں گا۔ وہ اس کتاب کے مطالعہ کے فوائد کا تذکرہ کرتے ہوئے رقم طراز ہیں: ’’امتحان  کا خوف دل سے جاتا رہا۔ جامعاتی اور رسمی تعلیم کا حکمت اور دانش سے ہرگز کوئی تعلق نہیں۔ (اسی طرح ) فکر و نظر کا بھی تعلیمی اسناد (ڈگریوں) سے کوئی علاقہ نہیں۔ (اس) زور پر نہ کوئی اچھا شعر کہہ سکتا ہے نہ اچھی نثر لکھ سکتا ہے۔ نہ اچھی کہانی کہہ سکتا ہے اور نہ اچھی تصویر بنا سکتا ہے۔ اِن منزلوں کے راستے اور (ہی) ہیں۔ سنگلاخ اور دشوار گزار۔ تلوے چھلنی ہو جاتے ہیں۔ جسم  پسینے پسینے اور چور چور  ہو جاتا ہے (کیونکہ ) جسم ایک آرام طلب ذات ہے۔ ’کسب ِ کمال‘ کے لیے اُسے بہت بے آرام ہونا پڑتا ہے۔ تب جاکر ’عزیز جہاں شوی ‘ کی منزل آتی ہے۔ اور آدمی مڑ کر دیکھتا ہے تو حیران ہو جاتا ہے کہ ذرا سی بے آرامی اور اس کا اتنا بڑا صلہ!قدرت کتنی فیاض ہے۔ اور انسان کتنا نا سمجھ۔۔‘‘(حرفِ شوق),Entertainment
402,جب میر تقی میر نے رعایت خاں کی نوکری چھوڑی,https://urdu.arynews.tv/mir-taqi-mir-book-passage/,شاعر کو تلمیذِ رحمانی بھی کہا گیا ہے اور پیغمبر کا بھی درجہ دیا گیا ہے، لیکن میر تقی میر تنہا شاعر ہیں جن کو خدائے سخن کہا جاتا ہے۔ ولی دکنی، سودا، نظیر اکبرآبادی، انیس، غالب اور اقبال کے ہوتے ہوئے میر اردو شاعری میں عظمت کے تنہا مسند نشین نہیں ہیں اور نہ یہ کہنا صحیح ہو گا کہ وہ اردو کے سب سے بڑے شاعر ہیں۔ پھر بھی اس حقیقت سے انکار نہیں کہ اردو کے تمام شعرا میں سرفہرست میر ہی کا نام رہے گا۔ ڈیڑھ سو برس سے اردو کے عظیم شعراء میر کو خراجِ عقیدت پیش کرتے آئے ہیں اور یہ بات ایک مسلمہ حقیقت بن چکی ہے کہ ’’آپ بے بہرہ ہے ہے جو معتقد میر نہیں۔‘‘ یوں تو میر کی بد دماغی کے بہت سے افسانے مشہور ہیں لیکن انہوں نے خود اپنی آپ بیتی ’’ذکرِ میر‘‘ میں ایک واقعے کا ذکر کیا ہے۔ یہ ان کی جوانی کا زمانہ تھا اور وہ رعایت خاں کے نوکر تھے لکھتے ہیں، ’’ایک چاندنی رات میں خان کے سامنے ڈوم کا لڑکا چبوترے پر بیٹھا گا رہا تھا۔ (خان نے) مجھے دیکھا تو کہنے لگا کہ میر صاحب، اسے اپنے دو تین شعر ریختے کے یاد کرا دیجیے تو یہ اپنے ساز پر درست کر لے گا۔ میں نے کہا، یہ مجھ سے نہیں ہو سکتا۔ کہنے لگا میری خاطر سے۔ چونکہ ملازمت کا پاس تھا۔ طوعا و کرہا تعمیل کی اور پانچ شعر ریختے کے اسے یاد کرائے۔ مگر یہ بات میری طبعِ نازک پر بہت گراں گزری۔ آخر دو تین دن کے بعد گھر بیٹھ رہا۔ اس نے ہر چند بلایا، نہیں گیا، اور اس کی نوکری چھوڑ دی۔‘‘ (بحوالہ، میر کی آپ بیتی۔ نثار احمد فاروقی) (علی سردار جعفری کے مضمون بعنوان میر: صبا در صبا سے اقتباس),Entertainment
403,‘چھوٹا کام’ کرنے والا ایک بڑا آدمی,https://urdu.arynews.tv/ashfaq-ahmed-book-passage-4/,اٹلی میں ایک مسٹر کلاؤ بڑا سخت قسم کا یہودی تھا۔ اس کی کوئی تیرہ چودہ منزلہ عمارت تھی۔ صبح جب میں یونیورسٹی جاتا تو وہ وائپر لے کر رات کی بارش کا پانی نکال رہا ہوتا اور فرش پر ٹاکی لگا رہا ہوتا تھا یا سڑک کے کنارے جو پٹری ہوتی ہے اسے صاف کر رہا ہوتا۔ میں اس سے پوچھتا کہ آپ ایسا کیوں کرتے ہیں، اتنے بڑے آدمی ہو کر۔ اس نے کہا یہ میرا کام ہے، کام بڑا یا چھوٹا نہیں ہوتا، جب میں نے یہ ڈیوٹی لے لی ہے اور میں اس ڈسپلن میں داخل ہو گیا ہوں تو میں یہ کام کروں گا۔ میں نے کہا کہ آپ ایسا کیوں کرتے ہیں؟ اس نے کہا کہ یہ انبیاء کی صفت ہے، جو انبیاء کے دائرے میں داخل ہونا چاہتا ہے۔ وہ چھوٹے کام ضرور کرے۔ ہم کو یہ نوکری ملی ہے۔ حضرت موسٰی علیہ السلام نے بکریاں چَرائی تھیں اور ہم یہودیوں میں یہ بکریاں چَرانا اور اس سے متعلقہ نچلے لیول کا کام موجود ہے تو ہم خود کو حضرت موسٰی علیہ السلام کا پیروکار سمجھیں گے۔ اس نے کہا کہ آپ کے نبی اپنا جوتا خود گانٹھتے تھے۔ قمیص کو پیوند یا ٹانکا خود لگاتے تھے۔ کپڑے دھو لیتے تھے۔ راستے سے جھاڑ جھنکار صاف کر دیتے تھے، تم کرتے ہو؟ میں کہنے لگا مجھے تو ٹانکا لگانا نہیں آتا، مجھے سکھایا نہیں گیا۔ وہ آدمی بڑی تول کے بات کرتا تھا۔ مجھے کہتا تھا دیکھو اشفاق تم استاد تو بن گئے ہو، لیکن بہت سی چیزیں تمہیں نہیں آتیں۔ جب کام کرو چھوٹا کام شروع کرو۔ اب تم لیکچرار ہو کل پروفیسر بن جاؤ گے۔ تم جب بھی کلاس میں جانا یا جب بھی لوگوں کو خطاب کرنے لگنا اور کبھی بہت بڑا مجمع تمہارے سامنے ہو تو کبھی اپنے سامنے بیٹھے ہوئے لوگوں کو مخاطب نہ کرنا۔ ہمیشہ اپنی آواز کو دور پیچھے کی طرف پھینکنا۔ وہ لوگ جو بڑے شرمیلے ہوتے تھے، شرمندہ سے جھکے جھکے سے ہوتے ہیں، وہ ہمیشہ پچھلی قطاروں میں بیٹھتے ہیں۔ آپ کا وصف یہ ہونا چاہیے کہ آپ اپنی بات ان کے لیے کہیں۔ جب بات چھوٹوں تک پہنچے گی تو بڑوں تک خود بخود پہنچ جائےگی۔ میں اس کی باتوں کو کبھی بھلا نہیں سکتا۔ (اردو کے ممتاز ادیب، ڈرامہ نگار اشفاق احمد کی تحریر چھوٹا کام سے اقتباس),Entertainment
404,اکبرِ‌ اعظم کی آرٹ اکیڈمی,https://urdu.arynews.tv/fine-art-in-mughal-era-akbar/,"جلال الدّین محمد اکبر ہندوستان کے وہ مغل بادشاہ ہیں جو تاریخ میں ’اکبرِ اعظم‘ کے نام سے یاد کیے جاتے ہیں۔ جلال الدّین اکبر کا عہد حکومت علم و فنون کی سرپرستی کے لیے بھی مشہور ہے۔ اکبر کے دربار میں کئی اہلِ‌ علم اور فن کار موجود رہے اور بادشاہ نے ان کی بڑی قدر اور عزّت افزائی کی۔ اکبر کے عہدِ حکومت پر بہت سے کتابیں لکھی گئیں، جن میں ابوالفضل کی اکبر نامہ، محمد حسین آزاد کی دربارِ اکبری اور سرسید احمد خان کی آئینِ اکبری سرِفہرست ہیں۔ ان کے علاوہ غیرملکی مؤرخین اور سیّاحوں نے بھی اکبر کی شخصیت اور اس کے دربار کا احوال رقم کیا ہے۔ عبدالمجید سالک نے سیموئل نسنسن اور ولیم اے ڈی وٹ کی کتاب کے ترجمے میں لکھا ہے کہ ’اگرچہ اکبر اَن پڑھ تھے، لیکن ان کو علوم و فنون کی امداد اور سرپرستی کا خاص شوق تھا۔ بڑے بڑے شعرا، مصور، موسیقار، معمار اور دوسرے با کمال اس کی بخشش اور قدر دانی سے مالا مال ہوتے رہتے تھے اور اس کا دربار دور و نزدیک کے ماہرین فن کا مرکز بن گیا تھا۔ یہاں‌ ہم پاکستان کے ممتاز مصوّر عبدالرّحمٰن چغتائی کے ایک مضمون بعنوان ""مصّوری” سے یہ پارہ نقل کررہے ہیں‌ جو بادشاہ اکبر کی اس فن میں دل چسپی اور سرپرستی کا عکاس ہے۔ چغتائی صاحب لکھتے ہیں: ""اکبر کی عمر ابھی قریب چودہ برس کی تھی کہ تیموری تاج اس کے سرپر رکھا گیا۔ اس کے اتالیق منعم خاں اور بیرم خاں تھے۔ اس کی عملداری کو مضبوط کرنے کی طرف توجہ کی۔ اگر یہ لوگ نہ ہوتے تو اکبر کے نازک شانے تنہا حکومت کے بارِ گراں کو نہ اٹھا سکتے۔ انہوں نے اپنے آقا کی ذمہ داریوں کو اپنے سر لے لیا۔ اکبر نے ابتدائی مہموں سے فرصت حاصل کر کے فوراً علوم و فنون کی طرف توجہ کی۔ بچپن ہی سے اسے مصوری اور قصے سننے کی طرف رغبت تھی۔ اور میر سید علی تبریزی اور خواجہ عبدالصمد شیریں قلم برابر اپنا کام کر رہے تھے۔ اگرچہ وہ ابتدا میں کچھ ملول تھے مگر نوجوان بادشاہ کو ان کے فن سے دلچسپی نے ان کی ہمتیں بڑھا دیں۔ انہوں نے بڑی گرم جوشی سے داستانِ امیر حمزہ کو مصور کیا، جس کی پوری تفصیل اس عہد کی تاریخ میں ملتی ہے۔ بلکہ اکبر کی اکیڈمی مصوری میں ان دو ایرانی مصوروں کے علاوہ کئی ہندو مصور بھی بطور تلمیذ شریک ہوئے۔” ""اکبر کو جمالیاتی کیفیات کا صحیح اندازہ کرنے اور ان سے حظ اٹھانے میں قدرت نے کامل طور پر ملکہ عطا کیا تھا اور دینی معاملات اور ملکی مصلحتوں کی بنا پر نہایت درجہ وسیع۔ اس نے اپنے اس رویہ سے ہر فرقہ کو اپنی کم عمری سے مسخر کر لیا تھا اور خاص کر راجپوتوں کو قرب حاصل ہوا۔ آرٹ اکیڈمی میں سب قسم کے لوگ مل کر کام کرتے تھے۔ ابوالفضل نے ایک ہندو مصور کے متعلق لکھا ہے کہ وہ ایک کہار کا لڑکا تھا۔ اکبرؔ نے اپنی دور رس جمالیاتی نگاہ سے اس کو دیکھا، جب کہ وہ ابھی کمسن بچہ ہی تھا اور ایک دیوار نقش و نگار کر رہا تھا، جیسا عام طور پر بچے تیار کرتے ہیں لیکن اکبر کی مردم شناسی تاڑ گئی کہ اس لڑکے میں اعلیٰ مصور بننے کے جوہر موجود ہیں۔” ""چنانچہ اس نے اسے خواجہ عبدالصمد کے سپرد کیا تو اس کی تعلیم سے وہ بے مثال مصور نکلا مگر وہ اپنے فطری جذبۂ مصوری میں اس قدر پیش پیش آیا کہ وہ نوجوانی ہی میں دماغی توازن کھو کر ختم ہوگیا۔ اس کے کارنامے بجائے خود اس کے اعلیٰ فن کار ہونے کا پتہ دیتے ہیں۔ اکبر کو مصوری کا اس قدر شوق تھا کہ اس نے فتح پور سیکری میں دیواروں پر ان مصوروں سے تصاویر بنوائیں، جن کے نشان آج تک باقی ہیں اور اکبر، مصوّری کے جمالیاتی پہلو سے اس قدر متاثر ہوا کہ دلائل کے ذریعہ ہمیشہ یہ بات ثابت کرنے کی کوشش کیا کرتا تھا کہ مصوری اسلام کی تعلیم کے خلاف نہیں ہے بلکہ معرفتِ الٰہی حاصل کرنے کے جہاں اور دوسرے طریقے ہیں وہاں ایک یہ بھی ہے۔ چنانچہ ایک مرتبہ اس نے جب کہ سعادت مند لوگ انجمن خاص میں موجود تھے، فرمایا کہ بہت سے لوگ مصوری کے پیشے کو برا بتلاتے ہیں، مجھے یہ گوارا نہیں، میرے خیال میں مصور خدا شناسی میں دوسروں سے بڑھ کر ہے۔ جب وہ کبھی جانور کی تصویر بناتا ہے اور حصّے کو الگ الگ کھینچتا ہے مگر روح اور جسم میں رابطہ پیدا کرنے سے عاجز ہے تو وہ خالقِ حقیقی کی طرف متوجہ ہوتا ہے اور اپنے عجز سے معرفتِ الٰہی حاصل کرتا ہے۔ یعنی اللہ کو ہی واحد خالق سمجھنے کا ایک ذریعہ ہے۔” ""اکبر نے اپنی سرپرستی میں علاوہ داستانِ امیر حمزہ کے سنسکرت کتابوں کے فارسی میں ترجمے کروا کر ان کو مصوّر بھی کرایا جس کے اکثر مصوّر نسخے آج بھی ملتے ہیں۔ اور دیگر کتب بابر نامہ، انوار سہیلی وغیرہ جیسی کتابوں کو مصوّر کرایا۔ اس عہد کے امراء میں عبدالرحیم خان خاناں خاص طور پرقابلِ ذکر ہے جس نے اپنے ہاں الگ ایک شعبہ قلمی اور مصور کتابوں کے تیار کرنے کا قائم کیا ہوا تھا اور اکثر فن کار اس کے ہاں کام کرتے تھے، جن میں میاں قدیم اور عبدالرحیم عنبرین قلم قابلِ ذکر ہیں۔”",Entertainment
405,اہلِ پنجاب اور کلامِ‌ اقبال پر اعتراضات!,https://urdu.arynews.tv/urdu-magazine-in-india/,"ادبی صحافت کے ابتدائی نقوش ہفت روزہ یا پندرہ روزہ اخبارات میں نظر آتے ہیں۔ باضابطہ ادبی رسائل کا وجود بہت بعد میں ہوا۔ انیسویں صدی کے اواخر میں ادب سے مختص رسائل شائع ہونا شروع ہوئے۔ یہ سطور ""ادبی صحافت کے دو سو سال” کے عنوان سے حقانی القاسمی کے ایک علمی و تحقیقی مضمون سے نقل کی گئی ہیں‌۔ اس مضمون میں اپنے وقت کے چند بڑے اور معروف رسائل کے ساتھ انھوں‌ نے اردوئے معلّیٰ، علی گڑھ، کانپور کا تذکرہ بھی کیا ہے جو زبان و ادب کا شوق رکھنے والوں‌ کے لیے معلوماتی اور اس حوالے سے دل چسپ ہے کہ اس رسالے میں شاعرِ مشرق علّامہ اقبال کے کلام پر اعتراض اور مولانا الطاف حسین حالی کی زبان کی لغزشوں پر بھی تنقید کی گئی تھی۔ ملاحظہ کیجیے۔ ""1903 میں ہی اردوئے معلّی علی گڑھ کی اشاعت مسٹن روڈ موجودہ رسل گنج علی گڑھ سے شروع ہوئی۔ اس میں سیاسی نوعیت کے مضامین کے ساتھ ساتھ ادبی، سوانحی، علمی و تاریخی تمدنی تحریریں شائع ہوا کرتی تھیں۔ مولانا سید فضل الحسن حسرت موہانی بی۔ اے نے اس رسالے کو ادب اور سیاست کا ایک حسین امتزاج بنایا تھا۔ اس مجلّہ نے سیاسی شعور کی بیداری کے ساتھ ساتھ اعلیٰ ادبی ذوق پیدا کرنے میں اہم کردار ادا کیا۔ مقاصد کے تحت مولانا نے بہت قیمتی باتیں تحریر کی تھیں جن پر آج کے مدیران کو بھی عمل کرنے کی ضرورت ہے۔ انہوں نے لکھا تھا کہ ’’اس رسالے کا مقصد صرف ایک ہے۔ یعنی درستیٔ مذاق۔ چنانچہ اس لحاظ سے امورِ مندرجہ ذیل کی پابندی کی جاوے گی۔ ٭مضامینِ نثر ہر قسم کے ہوں گے۔ یعنی سوانحی، تاریخی، علمی، فلسفی، اخلاقی، تمدنی، ادبی، تنقیدی و متعلق بہ افسانہائے مختصر و مکمل۔ ٭ یہ مضامین نہ حد سے زیادہ خشک ہوں گے نہ حد سے زیادہ ہلکے اور اُن کی ترتیب ایسی ہو گی جو ہر قسم کے مذاق کو گوارا ہو۔ ٭ حصۂ نظم میں صرف اس قسم کی نظمیں شائع کی جائیں گی جن کے انداز بیاں میں کچھ خصوصیت ہو۔ ان نظموں کے متعلق قدیم و جدید کی قید نہ ہوگی۔ ٭ نظم و نثر دونوں میں حتی الامکان صحتِ زبان کا سختی کے ساتھ لحاظ رکھا جائے گا۔ ‘‘ ’اردوئے معلّی‘ میں ان تمام مقاصد کے پیشِ نظر ہی تحریروں کی اشاعت عمل میں آئی۔ مولانا حسرت موہانی نے اس میں بہت سے اہم سلسلے شروع کیے۔ جن میں تذکرۃُ الشعراء جیسا ایک مفید کالم بھی تھا۔ جس کے تعلق سے مولانا نے لکھا تھا کہ:’’اردو زبان کے تمام گذشتہ اور موجودہ اساتذہ کا ایک ایسا تذکرہ ترتیب دیا جائے جس میں ہر استاد کا مفصل حال اور اس کے کلام پر بے لاگ تنقید موجود ہو اور اس تذکرے کی تقسیم باعتبارِ سلاسلِ شعراء پانچ جلدوں میں ہو۔‘‘ مولانا نے اس سلسلے کے تحت بہت سے مشہور اور گمنام شعراء کے احوال و کوائف اور انتخاب کلام شائع کیے۔ جسے کتابی شکل میں ڈاکٹر احمر لاری نے مرتب کر دیا ہے۔ اس کے علاوہ اس میں انتخابِ دواوین اور گلدستوں کے انتخابات کے سلسلے بھی تھے۔ یہ تمام سلسلے بہت مفید تھے۔ اُن کا یہ کام اس لحاظ سے بہت مفید ہے کہ انہوں نے ہمارے بیش قیمت ادبی اور شعری سرمائے کو محفوظ کر دیا۔ اردوئے معلی ہی میں اصلاحِ زبان سے متعلق تحریروں کی اشاعت ہوئی۔ ’ادب الکاتب و الشاعر‘ کے عنوان سے نظم طباطبائی کا مضمون کئی قسطوں میں شائع کیا گیا جو لسانی نقطۂ نظر سے بہت اہمیت کا حامل تھا کہ اس میں طباطبائی نے تذکیر و تانیث، غلط الفاظ کی تحقیق اور رسم الخط کے حوالے سے بہت عمدہ خیالات کا اظہار کیا تھا۔ صحت زبان پر بھی اس رسالہ کا خاص ارتکاز تھا۔ چنانچہ اس تعلق سے کئی مضامین شائع کیے گئے۔ انہیں میں ایک مضمون ’اردو زبان پنجاب میں‘ کے عنوان سے تھا جس میں کلامِ اقبال پر اعتراضات کیے گئے تھے۔ یہ تنقید ہمدرد کے عنوان سے اگست 1903 کے شمارہ میں شائع ہوا۔ جس میں یہ لکھا گیا تھا کہ :’’رسالہ مخزن میں جب سے اقبال کی نظمیں شائع ہونے لگی ہیں اس وقت سے اہلِ پنجاب کا دماغ اور بھی آسمان پر پہنچ گیا ہے۔ جس کو دیکھیے اقبال اور ناظر کا حوالہ دے کر اپنی زبان کو مستند قرار دیتا ہے۔ اقبال کا کلام ماشاء اللہ بہت اچھا ہے۔ ترکیبیں نہایت درست ہوتی ہیں اور مضامین اکثر بلند، طرزِ بیان پسندیدہ ہوتا ہے اور سلسلۂ خیالات اکثر نازک و لطیف۔ لیکن اگر کچھ کمی رہ جاتی ہے تو صحتِ زبان کی جس کی وجہ سے ان کے کلام کا سارا لطف خاک میں مل جاتا ہے۔ ‘‘ اسی طرح ’اردوئے معلّی‘ میں مولانا الطاف حسین حالی کی زبان کی لغزشوں پر بھی تنقید کی گئی ہے۔ ’اردوئے معلّی‘ ہی میں چکبست اور شرر کا معرکہ بھی شائع کیا گیا جو گلزار نسیم کے حوالے سے تھا۔ اسی رسالہ میں شوق نیموی کا مشہور رسالہ ’اصلاح مع ازاحۃ الاغلاط‘ بھی شائع کیا گیا تھا۔ ’اردوئے معلّی‘ میں شاہ حاتم، مرزا مظہر جانِ جاں، قائم، سودا، رنگین، مصحفی، مجروح، امیر اللہ تسنیم، اصغر علی خاں نسیم، مومن، غالب، شاہ ظفر، شاہ نسیم، ندا بدایونی، ظہیر دہلوی، گستاخ، وفا رامپوری پر حسرت کے مضامین شائع ہوئے۔ یہ تمام مضامین حسرت موہانی کے گہرے تنقیدی شعور کا ثبوت ہیں۔ ان میں بہت اہم تنقیدی نکات و اشارات ہیں۔” ""آل احمد سرور ’اردوئے معلّیٰ‘ کے امتیازات پر روشنی ڈالتے ہوئے مولانا حسرت موہانی کو ایک اچھا محقق اور قابل قدر نقاد قرار دیتے ہیں: ’’یہ رسالہ تحقیق و تنقید، سیاسی مضامین، انتخاب کلام اور تبصروں کے لحاظ سے اپنی مثال آپ ہے۔ اگر اس کا غور سے مطالعہ کیا جائے تو حسرت کو صرف ایک بڑا شاعر ہی نہیں بلکہ ایک اچھا محقق اور ایک سنجیدہ اور قابلِ قدر نقاد ماننے میں کسی کو تامل نہ ہوگا۔‘‘ """,Entertainment
406,ایک شعر یاد آیا!,https://urdu.arynews.tv/urdu-writer-kapoor-book-passage/,بات اس دن یہ ہوئی کہ ہمارا بٹوا گم ہو گیا۔ پریشانی کے عالم میں گھر لوٹ رہے تھے کہ راستے میں آغا صاحب سے ملاقات ہوئی۔ انہوں نے کہا، ’’کچھ کھوئے کھوئے سے نظر آتے ہو۔‘‘ ’’بٹوا کھو گیا ہے۔‘‘ ’’بس اتنی سی بات سے گھبرا گئے، لو ایک شعر سنو۔‘‘ ’’شعر سننے اور سنانے کا یہ کون سا موقع ہے۔‘‘ ’’غم غلط ہو جائے گا۔ ذوق کا شعر ہے‘‘، فرماتے ہیں، تو ہی جب پہلو سے اپنے دل ربا جاتا رہادل کا پھر کہنا تھا کیا ،کیا جاتا رہا،جاتا رہا ’’کہئے پسند آیا؟‘‘ ’’دل ربا نہیں پہلو سے بٹوا جاتا رہا ہے‘‘، ہم نے نیا پہلو نکالا۔ پہلو کے مضمون پر امیر مینائی کا شعر بے نظیر ہے، کباب سیخ ہیں ہم کروٹیں سو بدلتے ہیںجو جل اٹھتا ہے یہ پہلو تو وہ پہلو بدلتے ہیں ہم نے جھلا کر کہا، ’’توبہ توبہ! آغا صاحب آپ تو بات بات پر شعر سناتے ہیں۔‘‘ کہنے لگے، ’’چلتے چلتے ایک شعر ’توبہ‘ پر بھی سن لیجئے‘‘، توبہ کرکے آج پھر پی لی ریاضکیا کیا کم بخت تونے کیا کیا ’’اچھا صاحب اجازت دیجئے۔ پھر کبھی ملاقات ہوگی۔‘‘ ’’ملاقات! ملاقات پر وہ شعر آپ نے سنا ہوگا‘‘، نگاہوں میں ہر بات ہوتی رہیادھوری ملاقات ہوتی رہی ’’اچھا شعر ہے لیکن داغ نے جس انداز سے’’ملاقاتوں‘‘ کو باندھا ہے اس کی داد نہیں دی جا سکتی‘‘، راہ پر ان کو لگا لگائے تو ہیں باتوں میںاور کھل جائیں گے دو چار ملاقاتوں میں ’’بہت خوب۔ اچھا آداب عرض۔‘‘ ’’آداب عرض۔‘‘ بڑی مشکل سے آغا صاحب سے جان چھڑائی۔ آغا صاحب انسان نہیں اشعار کی چلتی پھرتی بیاض ہیں۔ آج سے چند برس پہلے مشاعروں میں شرکت کیا کرتے تھے اور ہر مشاعرے میں ان کا استقبال اس قسم کے نعروں سے کیا جاتا تھا’’بیٹھ جائیے‘‘، ’’تشریف رکھئے‘‘، ’’اجی قبلہ مقطع پڑھئے‘‘، ’’اسٹیج سے نیچے اتر جائیے‘‘، اب وہ مشاعروں میں نہیں جاتے۔ کلب میں تشریف لاتے ہیں اور مشاعروں میں اٹھائی گئی ندامت کا انتقام کلب کے ممبروں سے لیتے ہیں۔ ادھر آپ نے کسی بات کا ذکر کیا۔ ادھر آغا صاحب کو چابی لگ گئی۔ کسی ممبر نے یونہی کہا، ’’ہمارے سکریٹری صاحب نہایت شریف آدمی ہیں‘‘۔ آغا صاحب نے چونک کر فرمایا۔ جگر مرادآبادی نے کیا خوب کہا ہے، آدمی آدمی سے ملتا ہےدل مگر کم کسی سے ملتا ہے لیکن صاحب کیا بات ہے نظیر اکبر آبادی کی۔ آدمی کے موضوع پر ان کی نظم حرف آخر کا درجہ رکھتی ہے۔ ایک بند ملاحظہ فرمائیے، دنیا میں بادشاہ ہے سو ہے وہ بھی آدمیاور مفلس و گدا ہے سو ہے وہ بھی آدمیزردار بے نوا ہے سو ہے وہ بھی آدمینعمت جو کھا رہا ہے سو ہے وہ بھی آدمیٹکڑے چبا رہا ہے سو ہے وہ بھی آدمی کسی نے تنگ آکر گفتگو کا رخ بدلنے کے لئے کہا، ’’آج ورما صاحب کا خط آیا ہے ،لکھتے ہیں کہ۔۔۔‘‘ آغا صاحب ان کی بات کاٹتے ہوئے بولے، ’’قطع کلام معاف! کبھی آپ نے غور فر مایا کہ خط کے موضوع پر شعرا نے کتنے مختلف زاویوں سے طبع آزمائی کی ہے وہ عامیانہ شعر تو آپ نے سنا ہوگا‘‘، خط کبوتر کس طرح لے جائے بام یار پرپر کترنے کولگی ہیں قینچیاں دیوار پر اور پھر وہ شعر جس میں خود فریبی کو نقطہ عروج تک پہنچایا گیا ہے، کیا کیا فریب دل کو دیئے اضطراب میںان کی طرف سے آپ لکھے خط جواب میں واللہ جواب نہیں اس شعر کا۔ اب ذرا اس شعر کا بانکپن ملاحظہ فرمائیے، ہمیں بھی نامہ بر کے ساتھ جانا تھا، بہت چوکے نہ سمجھے ہم کہ ایسا کام تنہا ہو نہیں سکتا اور پھر جناب یہ شعر تو موتیوں میں تولنے کے قابل ہے۔۔۔ وہ شعر ہے، شعر ہے کم بخت پھر حافظے سے اتر گیا۔ ہاں، یاد آ گیا، لفافے میں ٹکڑے میرے خط کے ہیں۔۔۔ اتنے میں یک لخت بجلی غائب ہو گئی۔ سب لوگ اس موقع کو غنیمت سمجھتے ہوئے کلب سے کھسک گئے۔ ایک دن ہماری آنکھیں آگئیں۔ کالج سے دو دن کی چھٹی لی۔ آغا صاحب کو پتہ چلا، حال پوچھنے آئے۔ فرمانے لگے، ’’بادام کا استعمال کیا کیجئے۔ نہ صرف آپ آنکھوں کی بیماریوں سے محفوظ رہیں گے بلکہ آنکھوں کی خوبصورت میں بھی اضافہ ہوگا۔‘‘ دوایک منٹ چپ رہنے کے بعد ہم سے پوچھا، ’’آپ نے آنکھوں سے متعلق وہ شعر سنا جسے سن کر سامعین وجد میں آگئے تھے۔ میرا خیال ہے نہیں سنا۔‘‘ وہ شعر تھا، جس طرف اٹھ گئی ہیں آہیں ہیںچشم بد دور کیا نگاہیں ہیں نہایت عمدہ شعر ہے لیکن پھر بھی سودا کے شعر سے ٹکر نہیں لے سکتا۔ کیفیت چشم اس کی مجھے یاد ہے سوداساغر کو مرے ہاتھ سے لینا کہ چلا میں اسی موضوع پر عدم کا شعر بھی خاصا اچھا ہے۔ اک حسیں آنکھ کے اشارے پرقافلے راہ بھول جاتے ہیں عدم کے بعد انہوں نے جگرؔ، فراقؔ، جوشؔ، اقبالؔ، حسرتؔ،فانیؔ کے درجنوں اشعار سنائے۔ انہیں سن کر کئی بار اپنی آنکھوں کو کوسنے کو جی چاہا کہ نہ کم بخت آتیں اور نہ یہ مصیبت نازل ہوتی۔ رات کے بارہ بج گئے لیکن آغا صاحب کا ذخیرہ ختم ہونے میں نہیں آتا تھا۔ آخر تنگ آ کر ہم نے کہا، ’’آغا صاحب! آپ نے اتنے اشعار سنائے۔ دو شعر ہم سے بھی سن لیجئے‘‘، ’’ارشاد،‘‘ آغا صاحب نے بے دلی سے کہا۔ ’’ایسے لوگوں سے تو اللہ بچائے سب کوجن سے بھاگے نہ بنے جن کو بھگائے نہ بنےجس سے اک بار چمٹ جائیں تو مر کے چھوٹیںوہ پلستر ہیں کہ دامن سے چھڑائے نہ بنے‘‘ آغا صاحب نے مسکرا کر فرمایا، ’’حالانکہ آپ کا روئے سخن ہماری طرف نہیں ہے، پھر بھی آداب عرض۔‘‘ (معروف ادیب اور طنز و مزاح نگار کنہیا لال کپور کی شگفتہ تحریر),Entertainment
407,دوپٹے سے پٹے تک,https://urdu.arynews.tv/sarwar-jamal-indian-writer/,’’اے ہے! یہ نگوڑا مارے دو ڈھائی گز کے دوپٹے تم سے نہیں سنبھلتے؟‘‘ ’’غضب خدا کا، تمام مردوں کا سامنا ہو رہا ہے اور تمھارے سر پر دوپٹہ تک نہیں ٹکتا۔‘‘ ’’الہیٰ خیر! یہ دوپٹہ ہے یا گلے کا ہار؟‘‘ ’’ارے بی بی سَر پر دوپٹہ تو ڈالو۔‘‘ یہ تیر اُن جملوں میں چند ہیں، جو ہم بچپن سے لے کر آج تک دوپٹہ اوڑھنے کے سلسلے میں بطور ہدایت، تنبیہ اور سرزنش کے گھر کی بڑی بوڑھیوں سے کھاتے چلے آرہے ہیں، اس لئے یہ تیر بھی بچپن ہی سے دوپٹے کی طرح چمٹ کر ہمیشہ ہمارے گلے کا ہار بنے رہے، خاص کر دادی اماں کی کڑی نظریں ہر وقت ہمارے دوپٹے کی نگرانی کرتی رہتیں۔ یہ دوسری بات ہے کہ ہم نے دادی اماں کا دوپٹہ ہمیشہ ان کے سرہانے رکھا پایا، جس کے ایک کونے سے وہ ’پرس‘ کا کام لیتی تھیں اور خود عام طور پر دوپٹے سے بے نیاز صحن، آنگن یا لان میں گھوما کرتیں۔ گھر کی بزرگ خواتین کے نزدیک دوپٹے کا واحد مقصد سَر پوشی ہے، اور اس کے تحت وہ احکامات صادر کرتی رہتی ہیں، لیکن جوں جوں ہماری عمر بڑھتی گئی اس کے دوسرے مقاصد بھی معلوم ہوتے گئے۔ دوپٹے کے نت نئے فوائد کے آگے ہم نے اس کے اصل مقصد کو نظر انداز کر دیا، جسے ہماری نالائقی اور سرکشی سمجھا گیا۔ اب آپ ہی بتائیے، جب ان ہی بزرگوں نے ہمیں دوپٹے کے اتنے سارے مصرف سکھا دیے ہوں، تو پھر اس سے محض ایک ہی کام سَر ڈھانکنا، جس سے بظاہر کوئی خاص تو کیا، عام فائدہ بھی نظر نہیں آتا، کیوں لیں۔ دوپٹے کا نام سنتے ہی آپ کی نظروں میں رنگ برنگے دوپٹے لہرانے لگے ہوں گے، نیلے پیلے، اودے ہرے، سرخ و سبز، زرد و دھانی دوپٹے۔ شانوں سے ڈھلکتے، سروں سے پھسلتے ریشمی دوپٹے، کسی کے رخِ روشن کے گرد ہالہ کئے پاکیزہ دوپٹے۔ آپ ہوں، ہم ہوں یا کوئی اور، دوپٹے کی مقبولیت سے انکار نہیں کر سکتا۔ مجھے یقین ہے کہ میر کے زمانے میں بھی اگر دوپٹے اس طرح مقبول ہوتے تو ان کا شعر یوں ہوتا۔ ہم ہوئے تم ہوئے کہ میر ہوئےان دوپٹوں کے سب اسیر ہوئے آج کل تو اس کی مقبولیت کا یہ عالم ہے کہ گلیوں، سڑکوں، بازاروں، کلبوں، ہوٹلوں، کالجوں، سنیما گھروں اور کافی ہاؤسوں غرضیکہ ہر جگہ لہراتے، سرسراتے، اور جادو جگاتے نظر آتے ہیں۔ بعض اوقات تو آدمی چکرا جاتا ہے کہ ترقی لڑکیوں نے زیادہ کی ہے، یا دوپٹوں نے، اور مقبول لڑکیاں زیادہ ہیں یا دوپٹے۔ دوپٹہ ململ کا بھی ہوتا ہے اور آبِ رواں کا بھی، نائلون کا بھی ہوتا ہے اور ڈیکرون، ٹیریلین اور شیفون کا بھی ہوتا ہے اور جالی کا بھی، چھینٹ کا بھی ہوتا ہے اور پاپلین کا بھی، غرضیکہ دنیا کے ہر کپڑے کا دوپٹہ بنایا جا سکتا ہے۔ اس کے لئے کوئی خاص کپڑا مخصوص نہیں ہوتا ہے، گھر میں رکھی ہوئی مچھر دانی کی جالی کا بھی دوپٹہ بنا سکتی ہیں، اور پائجامہ قمیص کے کپڑے کو بھی کام میں لا سکتی ہیں، بلکہ کھادی تک کا دوپٹہ بنا سکتی ہیں۔ اس سلسلے میں انار کلی لیلیٰ مجنوں آنکھ کا نشہ اور جھنک جھنک پائل باجے قسم کے دوپٹوں کا ذکر دل چسپی سے خالی نہ ہوگا۔ اول الذّکر دوپٹوں کا ہونا تو کچھ سمجھ میں آنے والی بات ہے بھی کہ شاید انار کلی نے اس کپڑے کا دوپٹہ اوڑھا ہو یا مجنوں نے لیلیٰ کو اس خاص کپڑے کا دوپٹہ بطور تحفہ پیش کیا ہو، لیکن آنکھ کا نشہ اور جھنک جھنک پائل باجے مارکہ دوپٹوں کی بات دل کو نہیں لگی۔ خیر، ناموں میں کیا رکھا ہے، کام دیکھئے، تجربہ ہمیں بتاتا ہے کہ دوپٹہ اپنے اندر وحدت میں کثرت کا اثر رکھتا ہے یعنی یہ ڈھائی تین گز کا ٹکڑا سیکڑوں کام سرانجام دیتا ہے، اس کا ایک فائدہ تو بہت پرانا ہے کہ یہ سر کندھے اور جسم کے بالائی حصے کو اچھی طرح ڈھک سکتا ہے اور ضرورت پڑنے پر اسے چادر کی طرح اوڑھ کر گھر سے بھی نکلا جا سکتا ہے۔ دن میں مکھیوں سے اور رات میں مچھروں سے بچنے کے لئے اسے اوڑھ کر سویا جا سکتا ہے۔ ہوشیار خواتین باورچی خانہ میں صفائی کے لئے صافی رکھنے کی زحمت نہیں کرتیں، اور یہ کام بھی دوپٹہ سے لے لیتی ہیں۔ ادھر ہانڈی جلی یا دودھ ابلا اور انہوں نے جھٹ پتیلی اتار لی۔ ہاتھ منہ دھونے کے بعد اب کون تولیہ تلاش کرتا پھرے، جھٹ دوپٹہ سے پونچھ لیا۔ ننھے کی ناک بہہ رہی ہو تو اسے صاف کرنے کے لئے کوئی میلا یا صاف کپڑا تلاش کرنے سے آسمان ان کے لئے، دوپٹے ہی سے ان کی ناک پونچھ دیتی ہے۔ پلیٹیں دوپٹے سے بہت آسانی سے پونچھی جاسکتی ہیں۔ شربت بناتے جلدی میں باریک کپڑا نہ ملے تو دوپٹے کے کونے سے فوراً شکر چھان لی۔ اس دوپٹہ کا ایک کونا آپ کی چلتی پھرتی صندوقچی (پیسہ رکھنے والی) کا کام بھی دیتا ہے، جس میں پیسوں کے علاوہ چھوٹے موٹے ضروری کاغذات، بل اور سودے کا حساب وغیرہ گرہ میں بندھا ہوتا ہے، اس کا ایک بڑا فائدہ یہ ہے کہ نہ چوری کا اس کو کھٹکا، نہ چابی کھونے کا ڈر، نہ صندوقچی غائب ہونے کا خوف۔ چابی کی بات پر یاد آیا، کہ چابیاں کھویا بہت کرتی ہیں، اس لئے اسے بھی ایک کونے میں باندھ لیا جائے تو وہ محفوظ بھی رہیں گی، اور دوپٹے کی افادیت میں چار چاند لگ جائیں گے۔ دوپٹے کا آنچل جھاڑن کا کام بھی خوب دیتا ہے۔ گھر گرہست خواتین دوپٹے سے میز کرسیاں اور ان کے شوہر اپنے چشمے کو شیشے صاف کرلیا کرتے ہیں، کبھی کبھی یہ بزرگوں کی ڈانٹ پھٹکار سے بچانے میں بڑی مدد دیتا ہے، مثلاً بڑوں کے سامنے اگر ہنسی روکے نہ رکے تو منہ میں دوپٹہ ٹھونس کر کھن کھن۔۔۔ کی آواز کو بخوبی روکا جاسکتا ہے اس طرح جواب نہیں سوجھتے وقت اگر اس کا کونا منہ میں دبا لیا جائے تو دماغ تیزی سے کام کرنے لگتا ہے۔ دو دلوں کو باندھنے کے لیے بھی دوپٹہ کی گرہ حرفِ آخر سمجھی گئی ہے۔ آپ نے بھی مار دھاڑ والی فلموں میں دیکھا ہوگا یا کہانیوں میں پڑھا ہوگا کہ کس طرح کسی نوجوان اجنبی کے زخمی ہونے پر اچانک پردۂ غیب سے ایک حسینہ نمودار ہوتی ہے اور بلا کچھ سوچے سمجھے دوپٹہ کی ایک لمبی چٹ پھاڑ کر اس کے پٹی باندھ دیتی ہے، پٹی کی گانٹھ کے ساتھ دو دل بھی بندھ جاتے ہیں۔ دوپٹہ بدل کر بہن بنانے کارواج پہلے بہت تھا، مگر خراب دوپٹے کے بدلے اچھے دوپٹے اینٹھ لینے کی وجہ سے یہ رسم دن بہ دن کم ہوتی جارہی ہے۔ دوپٹہ کی ایک قسم اور بھی ہوتی ہے اور وہ ہے رسی کی طرح بٹی ہوئی اوڑھنی جسے عرفِ عام میں چنا ہوا دوپٹہ کہتے ہیں، یہ دوپٹہ گلے کا ہار بنا رہتا ہے۔ اس سے بڑا فائدہ یہ ہوتا ہے کہ اس سے کسی طرح کی لاپروہی نہیں برتی جاسکتی، کیوں کہ گلے کا ہار جو ٹھہرا۔ یہ ہار ضرورت پڑنے پر پھانسی کے پھندے کا کام بھی دے سکتا ہے، اس کی اس خصوصیت کا ہمیں پچھلے ہفتے پتہ لگا جب پڑوس کی ایک ناکام محبت لڑکی نے اپنے دوپٹے سے پھانسی لگا کر اپنی محبت کے افسانے کو اچھا خاصا اسکینڈل بنا دیا۔ امتحان میں ناکامی، محبوب کی بے وفائی، محبت میں ناکامی، احساسِ حماقت کے بعد اور جہیز کا مطالبہ پورا نہ کرسکنے کی صورت میں اکثر لڑکیوں کو خودکشی کی ضرورت پیش آتی ہے۔ اس صورت میں ان بے چاری لڑکیوں کے لئے دوپٹہ کا نسخہ بہت آسان ہے، کہ ہلدی لگے نہ پھٹکری اور رنگ بھی چوکھا آئے۔ ہمیں افسوس ہے کہ دوپٹہ جیسی نعمت سے اکثر ملکوں کی خواتین محروم ہیں۔ افسوس تو ان مشرقی میم صاحبات پر بھی ہے جو اس سے خاطر خواہ فائدہ اٹھنا پسند نہیں کرتیں، اور بقول نانی اماں کے ’’کم بختیں ننگی بچی گھوما کرتی ہیں،’’ اور اس سے زیادہ افسوس ان فیشن ایبل لڑکیوں اور ٹیڈیوں پر ہے جنھوں نے اس کا طول و عرض کم کرتے کرتے اسے دوپٹے سے پٹہ بنا دیا ہے اور جس کا عرض گھٹاتے گھٹاتے ایک بالشت بلکہ چارانگل تک پہنچا چکی ہیں۔ جس طرح چوٹی کے مقابلے میں ’پٹے‘ فیشن میں آتے تھے اسی طرح اب دوپٹہ کی جگہ پٹہ (کتے یا بلی کا نہیں) لے رہا ہے لیکن اس سے نہ تو سر پوشی کا کام لیا جا سکتا ہے اور نہ ستر پوشی کا، اور نہ ہی ہزاروں دوسرے فائدے اٹھائے جاسکتے ہیں، اس دوپٹے کا مقصد بھی پورا ہوتا ہے یا نہیں۔ یہ بحث بھی اب آؤٹ آف ڈیٹ ہو چکی ہے، اس لئے اسے چھوڑیئے، کیوں کہ ہمیں تو کام دیکھنا ہے، اور اس کا کام بھی کسی حالت میں دوپٹہ کے کاموں سے کم نہیں، اس کا رنگا رنگ کام بھی دیکھئے۔ یہ ایجاد کیوں کیا گیا، اس کی ایک وجہ ہماری سمجھ میں یہ آتی ہے کہ اس سے مرہم پٹی کا کام بہت آسانی سے لیا جا سکتا ہے۔ لڑکیاں اب گھروں میں بیٹھ کر چولھے چکی میں پڑنا پسند نہیں کرتیں، اور ناک میں نتھ کی نکیل پڑنے تک کھیل کود، پنکنک، آؤٹنگ وغیرہ میں انہیں لڑکوں کے برابر سوراج اور مساوات کا درجہ حاصل ہے، اس لئے ہاتھ پیر ٹوٹنے یا موچ آنے کی صورت میں یہ دوپٹہ بڑا کام آتا ہے۔ ادھر کھیل کود یا دھینگا مشتی میں کسی لڑکی کی ہڈی پسلی ایک ہوئی اور محبت دوپٹہ سے بنڈیج کا کام لیا گیا۔ اس دوپٹہ کا ایک مفید اور عام استعمال آنکھ مچولی کے دوران آنکھوں پر باندھنے یا بستر باندھنے کے لئے رسی نہ مل سکے، تو یہ کام بھی دوپٹہ بخوبی انجام دے سکتا ہے، اس کا سب سے بڑا فائدہ یہ ہے کہ یہ اتنا ہلکا پھلکا ہوتا ہے کہ اس کا جسم پر ہونا نہ ہونا برابر ہے، اس کا بنانا اس قدر کم خرچ بالانشیں ہوتا ہے کہ جمپر یا پائجامہ کا کپڑا بچا کر اسے تیار کیا جاتا ہے۔ اس گرانی کے زمانہ میں اس طرح کافی کم خرچ یا بالکل ہی خرچ نہ کرکے اسے بنایا جا سکتا ہے۔ لیجئے، اپنے تجربات بتاتے بتاتے نہ جانے کب میرا دوپٹہ شانوں سے پھسل کر گود میں آگیا اور خالہ جان کی چیختی ہوئی آواز آرہی ہے، ’’نوج! اس جیسی کوئی بے خبر لڑکی ہو، جسے آج تک دوپٹہ اوڑھنے کا ڈھنگ نہ آیا۔‘‘ (بھارت کی معروف مزاح نگار سرور جمال کی ایک شگفتہ تحریر),Entertainment
408,گلشنِ امید کی بہار,https://urdu.arynews.tv/urdu-writer-azad-book-passage/,امید ایک رفیقِ ہمدم ہے کہ ہرحال اور ہر زمانہ میں ہمارے دَم کے ساتھ رہتا ہے۔ دَم بہ دَم دلوں کو بڑھاتا ہے اور سینے کو پھیلاتا ہے۔ خیالات کو وسعت دیتا ہے۔ اور نئی نئی کامیابیوں کی ترغیبیں دیتا ہے، غرض ہمیشہ کسی نہ کسی خوش حالی کا باغ پیشِ نظر رکھتا ہے کہ یا اس سے کوئی کلفت رفع ہو یا کچھ فرحت زیادہ ہو۔ خدائی کی نعمتیں اور ساری خوش نصیبی کی دولتیں حاصل ہو جائیں، پھر بھی یہ جادو نگار مصور ایک نہ ایک ایسی تصویر سامنے کھینچ دیتا ہے جسے دیکھ کر یہی خیال آتا ہے کہ بس یہ بات ہو جائے گی تو ساری ہوسیں پوری ہوجائیں گی اور پھر سب آرزوؤں سے جی سیر ہو جائے گا۔ امید کا ہونا ہر حال میں ضروری ہے۔ مفلسی، بیماری، قید، مسافرت، بہت سے دنیا کے دکھ درد ہیں کہ امید نہ ہو تو ہر گز نہ جھیلے جائیں۔ آسا جیے، نراسا مرے۔ یہ نعمت جو بظاہر ہر کس و ناکس میں عام ہو رہی ہے، وہ ضروری شے ہے کہ دنیا کی بہتر سے بہتر حالت بھی ہم کو اس صورت سے بے نیاز نہیں کر سکتی کیوں کہ حقیقت میں یہ مشغلہ زندگی کے بہلاوے ہیں۔ اگر ان کا سہارا ہمارا دل نہ بڑھاتا رہے تو ایک دَم گزارنا مشکل ہو جائے اور زندگی وہال معلوم ہونے لگے: ایک دم بھی ہم کو جینا ہجر میں تھا ناگوارپر اُمیدِ وصل پر برسوں گوارا ہو گیا اس میں شک نہیں کہ امید دھوکے بہت دیتی ہے اور اُن باتوں کی توقع پیدا کرتی ہے جو انسان کو حاصل نہیں ہوسکتیں۔ مگر وہ دھوکے اصلی نعمتوں سے سوا مزہ دیتے ہیں اور موہوم وعدے قسمت کی لکھی ہوئی دولتوں سے گراں بہا اور خوش نما معلوم ہوتے ہیں۔ اگر کسی معاملہ میں ناکام بھی کرتی ہے تو اُسے ناکامی نہیں کہتی، بلکہ قسمت کی دیر کہہ کر ایک اس سے بھی اعلیٰ یقین سامنے حاضر کر دیتی ہے۔ (صاحبِ اسلوب نثر نگار، شاعر اور مؤرخ و تذکرہ نگار محمد حسین آزاد کے مضمون سے اقتباس),Entertainment
409,"""من موہنی” جس کا جادو سارے ہندوستان پر چل گیا!",https://urdu.arynews.tv/shahid-ahmed-dehalvi-urdu/,اردو کے صاحب طرزِ طرز ادیب، ماہرِ موسیقی، مترجم اور رسالہ ساقی کے مدیر شاہد احمد دہلوی اردو زبان کے ایک آشفتہ و فریفتہ اور ادب کے شیدائی تھے۔ دلّی کے یہ باکمال ہجرت کر کے پاکستان آگئے تھے۔ کئی مضامین اور شخصی خاکے ان کے دل آویز طرزِ‌ نگارش اور نثرِ لطیف کی یادگار ہیں۔ یہ انہی شاہد احمد دہلوی کے ایک مکتوب سے ماخوذ پارہ ہے جو اردو زبان سے ان کی محبّت کی خوب صورت مثال تو ہے ہی، مگر اس کا پس منظر جاننا ضروری ہے۔ یہ ایک ہم عصر شخصیت سے زبان کے معاملہ پر شاہد احمد دہلوی کا اختلاف ہے جس میں ان کی تلخ و ترش باتوں پر اردو زبان کی مٹھاس غالب آگئی ہے۔ مشہور ادبی رسالہ ’’نقوش‘‘ کے مدیر محمد طفیل نے اپنے اداریہ میں اردو زبان کے ایک نہایت اہم مسئلے پر اظہارِ خیال کیا تھا۔ شاہد دہلوی نے اُس اداریہ کے جواب میں انھیں خط میں لکھا: جی ہاں، اردو بڑی اچھی اور بڑی پیاری زبان ہے اور بڑی نرالی زبان ہے۔ کیوں کہ اردو بولنے والے مردوں کی زبان اور ہے، اور عورتوں کی زبان اور بھی…. اپنی جگہ پر ترقی یافتہ ہے۔ اور اتنی وسیع کہ مولانا سید احمد، صاحب فرہنگ آصفیہ، عورتوں کے محاوروں کی ایک جامع لغات ’’لغات النساء‘‘ کے نام سے لکھ گئے ہیں۔ دنیا کی شاید ہی کوئی ترقی یافتہ زبان ایسی ہو کہ اس میں مردوں اور عورتوں کی زبانیں الگ الگ ہوں۔ عورتوں کی زبان میں اگر شاعری دیکھنی ہو تو ریختیاں ملاحظہ فرمائیے۔ ان کے مضامین شاید ثقہ طبیعتوں پر ناگوار گزریں تو گزریں، زبان کا چٹخارہ یقیناً مزہ دے جائے گا۔ دنیا کی دوسری بڑی زبانوں کی طرح اردو بھی مقامی بولیوں اور دوسری زبانوں کو اپنے اندر جذب کرتی چلی آ رہی ہے۔ اس کا تو خمیر ہی زبانوں اور بولیوں کے آمیز ے سے اٹھا ہے۔ چھوت چھات کی یہ نہ تو پہلے کبھی قائل تھی اور نہ اب ہے۔ زندہ زبانیں چھوت چھات کو نہیں مانتیں اور نہ اچھوت رہنا پسند کرتی ہیں۔ ان کا تال میل سب سے ہوتا ہے۔ اس لحاظ سے اردو ہرجائی بھی ہے، حریص بھی ہے، جس کی جو چیز پسند آتی ہے لے کر اپنے اندر جذب کر لیتی ہے، کبھی پرائی چیز کو جوں کا تو رہنے دیتی ہے اور کبھی اس کی شکل ہی بدل ڈالتی ہے۔ یہ عادت بھی اس نے اپنی ترقی پذیر بہنوں سے سیکھی ہے۔ جبھی تو من موہنی بن گئی اور اس کا جادو سارے ہندوستان پر چل گیا تھا۔ بھلا جس نے عوام میں جنم لیا ہو، سرکاروں، درباروں میں قدم رکھا ہو، بادشاہوں کی منہ چڑھی رہی ہو، اس کی بڑھوتری کیسے رک سکتی تھی؟ ککڑی کی بیل کی طرح بڑھتی ہی چلی گئی اور ہندوستان کی سرحدوں کو پھلانگ کر دوسرے براعظموں پر بھی چولائی کی طرح پھیلنے لگی۔ اب دنیا میں آپ جہاں چاہے چلے جائیں، اردو بولنے والے آپ کو مل ہی جائیں گے۔ اور صاحب، غضب کی ڈھیٹ زبان ہے، بڑی سخت جان، ہمسایہ ملک میں اردو کو نہ صرف اچھوت بنایا جارہا ہے، بلکہ اسے قتل کرنے کے سامان کیے جا رہے ہیں، مگر یہ ہے کہ ڈٹی ہوئی ہے اور برابر بڑھتی ہی جا رہی ہے۔ عجب بلا ہے کہ یونانی صنمیات کے ہائیڈرا کی طرح اگر اس کا سر قلم کیا جاتا ہے تو ایک کے بدلے دو سَر نکل آتے ہیں۔ اردو کسی کے مارے نہیں مر سکتی۔ یہ تو یونہی نئے نئے میدان مارتی چلی جائے گی۔”,Entertainment
410,اگر چنگیز خان زندہ ہوتا!,https://urdu.arynews.tv/changez-khan-writer-charagh-hasrat/,بے اطمینانی انسان کی طبیعت میں ہے۔ نہ وہ اپنے ماضی سے مطمئن نہ حال سے خوش۔ جب وہ اپنی ناکامیوں پر نظر ڈالتا ہے تو صرف ٹھنڈی سانس بھر کر چپکا نہیں ہو جاتا بلکہ جو واقعات گزر چکے ہیں کبھی کبھی اپنے ذہن میں ان کی ترکیب بدل دیتا ہے۔ بلکہ ان میں سے تبدیلیاں کر لیتا ہے۔ جس طرح ایک شاعر اپنے کلام پر نظر ثانی کرتے وقت تنقید کے خوف سے الفاظ کی ترتیب بدل ڈالے یا بعض الفاظ کو حشو سمجھ کر نکال دے اور ان کی جگہ دوسرے الفاظ لے آئے۔ آپ نے اگر اس انداز میں اپنی گزشتہ زندگی پر غور کیا ہے تو آپ کو اس طومار میں ایطائے خفی یا ایطائے جلی کی مثالیں نظر آئی ہوں گی۔ کبھی آپ نے یہ بھی محسوس کیا ہو گا کہ اس شعر میں شتر گربہ ہے۔ یہاں بندش سست ہے۔ یہاں حرف صحیح ساقط ہو گیا ہے۔ یہاں مضمون پامال ہے۔ یہاں اختلافِ بحر ہے اور استغفراللہ یہ غزل کہتے وقت میری کیا مت ماری گئی تھی کہ پورا مصرع وزن سے خارج ہے۔ لیکن صاحب دل ہی دل میں اپنی گزشتہ زندگی کے واقعات کو الٹ پلٹ کے اور ان کی ترتیب بدل کے خوش ہو لینا اور بات ہے۔ زندگی سچ مچ شعر تو نہیں کہ جب چاہیں اس کی اصلاح کر لیں یا اگر کلام چھپ گیا تو اس کے ساتھ ایک غلط نامہ شائع کروا لیں اور یہ بھی نہ ہو سکے تو سوچ کے چپکے ہو رہیں کہ چلو اگلے ایڈیشن میں صحیح ہو جائے گی۔ گزرے ہوئے دن پلٹ کر نہیں آتے اور جو کچھ ہو چکا اسے مٹایا نہیں جا سکتا۔ ہم اور آپ زیادہ سے زیادہ یہ کر سکتے ہیں کہ تھوڑی دیر کے لیے اگر مگر چناں و چنیں اور کاشکے کی بھول بھلیاں میں کھو جائیں اور ‘یوں ہوتا تو کیا ہوتا یوں ہوتا تو کیا ہوتا’ گنگنانا شروع کر دیں یا مرزا غالب کی طرح یہ کہہ کے چپکے ہو رہیں کہ: آئینہ و گزشتہ تمنا و حسرت استیک کاشکے بود کہ بصد جا نوشتہ ایم لیکن سوال یہ نہیں کہ ہم اور زندگی میں جو غلطیاں کر چکے ہیں اگر وہ ہم سے سرزد نہ ہوتیں تو کیا ہوتا۔ یا مرز غالب کو اپنے چچا کی پوری جاگیر مل جاتی تو آیا وہ کلکتہ اٹھ جاتے یا دہلی میں رہتے اور کلکتے چلے جاتے تو وہاں کی آب و ہوا کا ان کی غزل گوئی پر کیا اثر پرتا؟ مجھ سے تو یہ سوال کیا گیا ہے کہ اگر چنگیز خان زندہ ہوتا تو کیا ہوتا۔ اوّل تو مجھے اس سوال پر ہی اعتراض ہے۔ چنگیز خان جن اثرات کی پیداوار تھا۔ ان پر غور کیا جائے تو علت اور معلول کا ایک لامتناہی سلسلہ ہمارے سامنے آ جاتا ہے۔ جس کی کڑیاں گننا ہمارے بس کا روگ نہیں۔ زندگی کے پیڑ میں ایسا کڑوا پھل ہمیشہ نہیں رہتا۔ اس لیے خاص موسم شرط ہے اور انصاف کی بات یہ ہے کہ چنگیز خاں جیسے شخص کے لیے بارھویں تیرھویں صدی کا موسم اور مغولستان یعنی منگولیا کا ماحول ہی موزوں تھا۔ چنگیز خاں کو جس زمان اور جس ماحول میں پیدا ہونا چاہیے تھا۔ وہ اسی زمانے میں اور ماحول میں پیدا ہوا۔ یہ اور بات ہے کہ آپ اور ہم اپنی گزشتہ زندگی کے واقعات کی ترتیب الٹنے پلٹنے اور نئے ڈھنگ سے ان کی چولیں بٹھانے کے عادی ہیں۔ چنگیز خاں سے بھی اسی قسم کی زبردستی کر گزریں یعنی اسے تیرھویں صدی سے کھینچ کر بیسویں صدی میں لا کھڑا کریں۔ خیر یوں ہے تو یوں ہی سہی۔ آئیے اب ہم اور آپ مل کر اس سوال پر غور کریں کہ اگر یہ مغل سردار جس نے پرانی دنیا کے نصف حصے کو زیر و زبر کر ڈالا تھا۔ آج ہوتا تو کیا ہوتا؟ یہ سوال سن کر آپ کا ذہن یقیناً ہٹلر کی طرف منتقل ہو گیا ہے۔ کیونکہ ہٹلر کے چہرے میں چنگیز خان کے خدوخال کا عکس تیار کر لینا بڑی آسان اور پیش پا افتادہ سی با ت ہے اور ممکن ہے کہ آپ کو اقبال کا یہ شعر بھی یاد آ گیا ہو کہ: از خاک سمر قندے ترسم کرد گر خیزدآشوبِ ہلاکوئے ہنگامۂ چنگیزے ہٹلر اور چنگیز خان میں بظاہر کئی چیزیں مشترک معلوم ہوتی ہیں۔ اور دونوں کے کارناموں میں بھی بڑی مشابہت ہے۔ مثلاً چنگیز خان تو چنگیز خانی کو جو اس کے بعض قوانین کا مجموعہ تھا ساری دنیا میں پھیلا دینا چاہتا تھا۔ ہٹلر بھی نیا نظام قائم کرنے کا مدعی تھا اور نازیوں میں مائن کیمپ کو وہی حیثیت دی جاتی تھی جو مغلوں میں تورہ چنگیز خانی کو حاصل تھی۔ پھر دونوں میں تنظیم کی خاص صلاحیت ہے اور دونوں خون ریزی کے لیے شہرت رکھتے ہیں۔ اس سے بڑی مشابہت یہ ہے کہ کیف کا شہر دو دفعہ لٹا ہے۔ ایک دفعہ چنگیز مغلوں نے اسے تاراج کیا تھا اور دوسری دفعہ ہٹلر نازیوں کے ہاتھوں اس کی تباہی آئی۔ اس لیے مجھے مان لینے میں کوئی تامل نہیں کہ اگر چنگیز خان آج زندہ ہوتا اور یورپ میں ہوتا تو نسل انسانی کے لیے ہٹلر سے کہیں زیادہ خطرناک ثابت ہوتا۔ لیکن یہ امر مشتبہ ہے کہ اگر چنگیز خان آج مغولستان ہی میں پیدا ہوتا تو کیا دنیا اسے فاتح اور کشور کشا کی حیثیت سے جانتی۔ اور کیا اس کی سرداری میں مغل فوجیں آج بھی نصف کرۂ ارض کو پامال کر ڈالتیں۔ بارہویں اور تیرہویں صدی میں ایسے کارنامے انجام دینے کے لیے جو چیزیں ضروری تھیں وہ آج بے کار ہو کے رہ گئی ہیں، مثلاً اس عہد میں ہر نامور سردار کے لیے ضروری تھا کہ وہ جسمانی قوت میں نمایاں اور ممتاز حیثیت رکھتا ہو۔ فنون سپہ گری یعنی تیغ گری، تیغ زنی، تیر اندازی، نیزہ بازی، اور شہسوری میں ماہر ہو۔ لیکن آج کل جسمانی قوت یا فنونِ سپہ گری کی مہارت بے معنی ہے۔ ہٹلر میں تنظیم کی صلاحیت ضرور تھی۔ لیکن وہ پہلوان تو ہرگز نہ تھا۔ فنون سپہ گری سے بھی نابلد تھا۔ پھر اس نے وہ کیا جو چنگیز خاں نے اپنے عہد میں کیا تھا۔ اس کے علاوہ چنگیز خان نے بڑی بڑی فتوحات اس لیے حاصل کیں کہ منگولیا میں اعلیٰ نسل کے مضبوط اور جفا کش گھوڑے کثرت سے ہوتے ہیں۔ مغل گھوڑے چڑھے جب مغولستان کے کوہستانوں سے گھوڑے دوڑاتے نکلتے ہیں تو انہوں نے بڑی بڑی سلطنتوں کا تختہ الٹ کر رکھ دیا۔ آج کی لڑائیوں میں گھوڑوں کو اتنی اہمیت نہیں رہی، اب تو ٹینکوں کا زمانہ ہے اور ہٹلر نے ٹینکوں کی مدد سے ہی میدان سر کیے ہیں۔ شاید آپ کہیں گے کہ اگر چنگیز خان اس زمانے میں ہوتا تو اس کے پاس بھی ٹینک ہوتے لیکن صاحب مغولستان میں ٹینک کہاں سے آتے۔ یہ ٹھیک ہے کہ زمانہ بدل گیا ہے لیکن منگولیا کے باشندوں کی زندگی میں زیادہ فرق نہیں آیا۔ ان کی زندگی اب بھی قریب قریب ایسی ہی ہے کہ جیسی آج سے سات ساڑھے سات سو برس پہلے تھی۔ اب بھی دشت گوبی کے آس پاس کے علاقے میں مغل خانہ بدوشوں کے قافلے بھیڑ بکریوں کے گلے کے لیے چارے کی تلاش میں پھرتے نظر آتے ہیں۔ اب بھی گھوڑے ان کی سب سے بڑی دولت ہیں۔ اس لیے چنگیز خان آج ہوتا تو کسی خانہ بدوش قبیلے کا سردار یا منگولیا کے کسی علاقے کا حاکم ہوتا۔ اور اگر اسے فتح مندی اور کشور کشائی کا شوق چراتا تو آس پاس کے علاقے پر چھاپا مارنا شروع کر دیتا اور ممکن ہے کہ اخباروں کے کالموں میں اس کا نام بھی آ جاتا۔ ریڈیو پر بھی ہم اس کا ذکر سن لیتے اور ہمارے ملک کے اکثر لوگ یہ جان لیتے کہ منگولیا کے سرداروں میں ایک صاحب چنگیز بھی ہیں۔ اور ممکن ہے ک کبھی ہم یہ بھی سن لیتے جاپانیوں یا روسیوں سے چنگیز کی ان بن ہو گئی۔ پہلے تو بڑے زور میں تھا لیکن ایک ہی ہوائی حملے نے ساری شیخی کرکری کر دی اور چنگیز خانی دھری کی دھری رہ گئی۔ اور ممکن ہے کہ چنگیز خان کو کسی قبیلے کی سرداری بھی ہاتھ نہ آتی اور ساری عمر جھیل بے کال کے آس پاس گھاس کھودتے گزر جاتی اور اس طرح اس مذاقِ خوں ریزی کی تسکین کا سامان فراہم ہو جاتا۔ یہ میں نے اس لیے کہا ہے کہ قیصر ولیم ثانی جنگ عظیم میں شکست کھانے کے بعد درخت کاٹا کرتے تھے۔ غالباً انہوں نے یہ مشغلہ اس لیے اختیار کیا تھا کہ انہیں بھی تخریب سے ازلی مناسبت تھی۔ منگولیا میں درخت کم ہیں، اس لیے چنگیز خان درختوں کے بجائے گھاس پر غصہ نکالتا اور اسی کو کشور کشائی اور جہانگیری کا بدل سمجھتا اور یہ بھی اسی صورت میں ہو سکتا تھا کہ چنگیز خان منگولیا میں ہوتا۔ ورنہ اگر وہ ہندوستان اور پاکستان میں پیدا ہوتا تو کسی خانہ بدوش قبیلے کا سردار ہوتا نہ کسی علاقے کا حاکم۔ بلکہ یا تو لیڈر ہوتا یا پھر شاعر ہوتا۔ لیڈر ہوتا تو سیاست کے گلے پر کند چھری پھیرتا۔ اخبار نویس کی ٹانگ اس طرح توڑتا کہ بچاری ہمیشہ کے لیے لنگڑی ہو کر رہ جاتی۔ اور شاعر یا ادیب ہوتا تو ادب کا خون بہاتا۔ بھاری بھرکم لغات اس طرح لڑھکاتا کہ شاعری اس کے نیچے دب کے رہ جاتی۔ پرانے شاعروں کے دیوانوں پر ڈاکہ ڈالتا اور بڑے بڑے سلاطینِ سخن کے کلام کا حلیہ بگاڑ کر رکھ دیتا۔ متداول بحروں میں ایسے تصرفات کرتا کہ ان کی شکل نہ پہچانی جاتی۔ یہ اس لیے کہ ہندوستان پاکستان میں منگولیا ایسے گیاہستان نہیں جہاں چنگیز خان اطمینان سے گھاس کھود سکتا اور درخت کاٹنا جرم ہے اور یہ پھر بھی ہے جس طرح منگولیا گھوڑوں کے لیے مشہور ہے۔ ہمارا ملک شاعری اور شاعروں کے لیے مشہور ہے۔ اس لیے یقین ہے کہ چنگیز خان کو شاعری کا پیشہ اختیار کر کے کاغذی گھوڑے دوڑانے اور قلم کی تلوار چمکانے کے سوا اور کوئی چارہ نظر نہ آتا اور اس معاملے میں مرزا غالب کا فتویٰ بھی تو یہی ہے کہ بحر اگر بحر نہ ہوتا تو بیاباں ہوتا (دنیائے ادب اور صحافت میں ممتاز چراغ حسن حسرت کی ایک شگفتہ تحریر),Entertainment
411,بوکیچیو: یونانی زبان کا زبردست عالم اور شاعر,https://urdu.arynews.tv/italian-writer-and-poet/,بوکیچیو (1313ء تا 1375ء) یونانی زبان کا زبردست عالم تھا۔ اس نے عوام کی توجہ یونانی زبان کے حصول کی طرف مبذول کرائی۔ یونانی علم و ادب کا نشاۃ الثّانیہ لانے میں جو زبردست حصّہ ہے اس کے متعلق کچھ کہنا تحصیلِ حاصل ہے۔ اور بوکیچیو نے اس سلسلے میں کافی اہم خدمات انجام دیں۔ وہ اپنی کتاب ’ڈیکا میرون‘ کی وجہ سے خاص طور پر مشہور ہے۔ یہ کتاب بہت سی کہانیوں کامجموعہ ہے۔ فلورنس میں طاعون پھیل جانے کی وجہ سے اس شہر کے اعلیٰ طبقے کی خواتین ایک گاؤں میں عارضی طور پر قیام پذیر ہوجاتی ہیں اور وقت گزارنے کی خاطر ایک دوسرے کو کہانیاں سنانی شروع کر دیتی ہیں۔ یہ کتاب انہی کہانیوں کا مجموعہ ہے۔ مشہور انگریزی شاعر چوسرؔ نے اپنی کتاب ’’کنٹریری ٹیلز‘‘ کیچیو کی مندرجہ بالا کتاب ہی کی طرز پر لکھی ہے۔ بوکیچیو نے تنقید اور جمالیات پر کچھ نظریات پیش کیے ہیں۔ وہ شاعری کی تعریف، ابتدا اور مقاصد کے متعلق لکھتا ہے۔ ’’شاعری جس کو جہلاء ایک بیکار سی چیز سمجھتے ہیں، دل و دماغ کی ایجادات میں سے ایک ایسی ایجاد ہے جو ولولہ اور شوق سے بھرپور ہے اور جس کا اظہار پرجوش طریقے سے ہوتا ہے۔ شاعری کا جذبہ خدا کا عطیہ ہے اور میرے خیال صرف چند ہی اشخاص کو یہ نعمت عطا کی گئی ہے۔ یہ عطیہ حقیقتاً اس قدر اعلیٰ ہے کہ حقیقی معنوں میں شاعر بہت ہی کم ہوتے ہیں۔ اس کے اثرات نہایت لطیف ہوتے ہیں۔ شاعری کا جذبہ انسان کو کچھ نہ کچھ کہنے پرمجبور کرتا ہے۔ اور اس طرح دل و دماغ کو ناقابلِ بیان چیزوں کے اظہار پر اکساتا ہے۔ وہ اظہار کے خاص سانچے تخلیق کرتا ہے اور الفاظ اور خیالات کو ایک نئی ترتیب سے منظم کرتا ہے۔ وہ صداقت کو تمثیل کے پردے میں پیش کرتا ہے۔ اور اگر وہ چاہے تو بادشاہوں کو جنگ پر آمادہ کرتا ہے۔ فوجوں کو میدانِ جنگ میں لے آتا ہے۔ بجر و بر کو دوبارہ تخلیق کرتا ہے۔ نوجوان خواتین کی تعریف میں گیت گاتا ہے۔ انسانی کردار کو مختلف زاویوں سے پیش کرتا ہے۔ خوابیدہ کو بیدار، مشتعل کو مطمئن اور مجرم کو مطبع کرتا ہے۔ اعلیٰ اخلاق کی تعریف میں قصیدے کہتا ہے۔ غرض اسی قسم کے بہت سے کام ہیں جو اس جذبے کی بنا پر رونما ہوتے ہیں، اس کے بعد وہ شاعر کے لیے زبان، صرف و نحو، مختلف اخلاقی اور سماجی علوم کے حصول پر زور دیتا ہے کہ ان کے بغیر ایک شاعر خداداد صلاحیتوں کو پوری طرح بروئے کار نہیں لاسکتا۔ علاوہ ازیں حسنِ فطرت، تنہائی، اطمینانِ قلب، جوش و خروش اور آرام دہ زندگی کی خواہش کو بھی وہ شاعر کے لیے ضروری خیال کرتا ہے کہ یہ تمام چیزیں ایک شاعر کے لیے معاون و مددگار ثابت ہوتی ہیں۔ بوکیچیو سیسرؔو سے کافی متاثر ہے۔ وہ اسے شاعر سے زیادہ ایک مفکر مانتا ہے۔ اور اپنے نظریات کی تائید میں سیسروؔ کے اقوال پیش کرتا ہے۔ وہ سیسرؔو کی اس بات سے متفق ہے کہ ’’دوسرے تمام فنون کا دار و مدار علم، قواعد اور تکنیک پر ہے لیکن شاعری کی بنیادیں خداداد صلاحیت اور ذہنی استعداد پراستوار ہیں اور یہ آمد اور وجدان کا نتیجہ ہوتی ہے۔‘‘ لیکن وہ مختلف علوم کے حصول کو ضروری خیال کرتا ہے۔ تاکہ خداداد صلاحیت کو جِلا دی جاسکے اور اسے پوری طرح بروئے کار لایا جاسکے۔ (سعید احمد رفیق کے تحقیقی مضمون بعنوان نشاۃ الثانیہ میں جمالیاتی افکار سے انتخاب),Entertainment
412,نقش و نگاری اور مصوّری میں‌ مسلم دنیا کا امتیاز,https://urdu.arynews.tv/art-and-culture-in-islam/,مسلمانوں کے ابتدائی دور میں خلفائے بنو امّیہ کے زمانے میں فتوحات سے اسلامی سلطنت میں توسیع ہوئی۔ اس وقت خلیفہ عبدالملک بن مروان نے ساسانی اور بازنطینی پر اپنا سکہ جاری کیا، جس پر اس کی تصویر تھی، جو اس وقت مصلحتاً ضروری سمجھا گیا تھا۔ بقول ابنِ سعد صاحب طبقاتِ قاضی شریع کی مہر پر دو شعر اور بیچ میں درخت منقش تھے۔ اس ابتدائی دور میں محض جمالیاتی طور پر فرحت اور مسرت حاصل کرنے کے لیے کپڑوں اور ظروف پر کئی قسم کے رنگوں سے نقاشی کی جاتی تھی۔ اس زمانہ کی نقاشی کے مطالعہ سے ہم آج اس زمانہ کے تمدن اور اطوارِ زندگی کا پتہ لگاتے ہیں۔ مسلمانوں نے ان مصوّر اشیاء کی جمالیاتی خصوصیات کے لحاظ سے ان کے نام بھی وضع کیے۔ یعنی مرط مرحل اس چادر کو کہا جاتا تھا، جس پر مجمل اور آدمیوں کی تصاویر ہوں۔ شجراف و سجلاط وغیرہ ان چادروں کو کہا جاتا تھا، جن پر درختوں اور زیورات کی تصاویر ہوں۔ محلات کے نام بھی اس کی جمالیاتی کیفیات اور نقاشی کے اعتبار سے رکھے جاتے تھے۔ مسلمانوں نے شہر فزدین میں جب ابتدائی دور میں اوّل مسجد بنائی تو اس کے لیے ایسے ستون استعمال کیے جن کے سروں پر بیلوں کے نقوش تھے۔ اس کی جمالیاتی خصوصیت کی وجہ سے اس کا نام مسجدِ ثور یعنی بیلوں والی مسجد رکھ دیا تھا۔ مسلمانوں نے ایسے حسین ماحول کے جمالیاتی اثرات کو پریشان دماغی کیفیات کاعلاج بھی تصور کیا ہے، جس کی اکثر تاریخی شہادتیں ملتی ہیں۔ مثال کے طور پر حکیم بدرالدین قاضی بعلبکی نے اپنی کتاب مفرّحُ النّفس میں بیان کیا ہے کہ تمام اطبا حکما و فضلائے عصر کا اتفاق ہے کہ خوب صورت اور نازک صُوَر کے دیکھنے سے نفس کو ایک گونہ فرحت و مسرت حاصل ہوتی ہے اور ان سے امراض سوداویہ اور پریشان کن افکار دور ہوتے ہیں۔ اسی لیے مشرقِ وسطیٰ میں جب حمام بنائے گئے تو ان کی دیواروں کو نازک تصویروں سے مصور کیا جاتا تھا۔ مثلاً ان حماموں کی دیواروں پر عشقیہ نظاروں، حسین تصویروں اور وحوش کے شکار کے مناظر ہوتے تھے۔ حکیم رازی نے لکھا ہے کہ مصوّر شکلوں میں تناسب اور مقدار کو ملحوظ رکھ کر دیدہ زیب رنگوں مثلاً سرخ، سبز، زرد اور سفید کے ساتھ مصور کیا جائے تو یقینی طور پر مفید ثابت ہوں گی اورتمام ہموم و غموم کو دور کریں گی اور خوشی کا سامان پیدا کریں گی۔ کیونکہ نفسِ انسانی اس قسم کے صورِ حسینہ کو دیکھ کر بہرہ اندوز ہوتا ہے۔ ہماری جمالیاتی تاریخِ مصوّری بہت دل چسپ ہے اور ہماری مصوّری ہماری ثقافت کا بہت اہم باب ہے۔ ہم یہاں مختصر طور پر مصوّری میں مسلمانوں کے بڑے بڑے کارنامے جمالیاتی طور پر بیان کرتے ہیں، جس کو عام طور پر یورپ میں آج مفتی انجینئر پنڈنگ کہا جاتا ہے۔ مسلمانوں نے پہلی صدی ہجری میں تمام مشرقِ وسطیٰ، مشرقِ قریب اور وسط ایشیا کو فتح کرلیا تھا۔ مسلمانوں کی افواج کے امیر زیاد بن صالح نے جب سمرقند کو 58ء میں فتح کیا تو اس لڑائی کے قیدیوں میں کچھ چینی قیدی بھی ہاتھ آئے، ان میں سے بعض کاغذ بنانا بھی جانتے تھے، جن سے یوسف بن عمرو عرب نے کاغذ بنانا سیکھا، جسے مکّہ میں قرطاس سے تعبیر کیا گیا۔ اس وقت سے مسودات کو کاغذ پر لکھنا شروع کیا گیا۔ یہ ظاہر ہے کہ سب سے پہلے مسلمانوں کے سامنے قرآنِ کریم کی حفاظت جو ان کا جزوِ ایمان تھا اور محض اسے لکھا ہی نہیں گیا بلکہ اس کو مُزَیّب و منقش کیا گیا جو مسلمانوں کے جذبۂ مصوری کی بیّن شہادت ہے۔ چنانچہ ابنِ مریم نے جہاں ابتدائی رسماء الکتاب قرآنِ کریم کا ذکر کیا ہے، وہاں ان لوگوں کا بھی ذکر کیا ہے جو قرآنِ کریم کو زرفشاں کرتے تھے، جن میں سے ابراہیم الصغیر، ابوموسیٰ بن عمار القطنی، محمد بن محمد ابوعبداللہ الغزاعی وغیرہ کافی مشہور گزرے ہیں۔ ان میں سے اکثر حافظِ قرآن ہوتے تھے اور قرآن کو لکھنا سطلاً اور منقش اور مُذَہّب کرنا توشۂ آخرت تصور کرتے تھے۔ یہی وجہ تھی کہ وہ نہایت شوق اور دل و دماغ سے اس کام کو انجام دیتے تھے۔ مسلمانوں نے جمالیاتی اعتبار سے اس قسم کے نقش و نگار میں ایک خاص امتیاز پیدا کیا ہے جسے آج متفقہ طور پر یورپ میں ارابیک کہتے ہیں اور دنیائے مصوری میں ایک مسلّمہ جدت خیال کی جاتی ہے۔ اسی زمانے کے ذرا بعد وہ زمانہ آیا کہ جب مسلمانوں نے اپنی علمی کتابوں کو مزید مفید بنانے کے لیے ان کو مصوّر کرنے کی طرف توجہ کی، کیونکہ اس کے بغیر ان کی تفہیم کسی قدر مشکل تھی۔ اگرچہ تصویر کشی ایک غیراسلامی عمل ہے مگر محض اس کی ضرورت علمی میدان میں محسوس کر کے طب، جغرافیہ، قرآۃ، ریاضی، نجوم، جر ثقیل، موسیقی کی کتابوں کو تصنیف کیا گیا اور اس کے ساتھ ان کے مخطوطے اعلیٰ فنِ مصوری اور جلد سازی سے تیار کیے گئے، جو بہت بڑا کارنامہ تھا۔ اگرچہ ہم اس عہد کی کسی کتاب کو، جو ان علوم سے تعلق رکھتی ہے، اٹھا کر دیکھیں تو عقل حیران رہ جاتی ہے کہ اس ابتدائی زمانے میں مسلمانوں نے اس فن کو کتنے عروج پر پہنچا دیا تھا اور ان مخطوطات کی افادیت ایک مسلّمہ کارنامہ شمار ہوتا ہے۔ کتابوں کے مصوّر صفحات کا نظارہ ان کی جمالیاتی قدر و قیمت کو چار چاند لگا دیتا ہے۔ (عالمی شہرت یافتہ پاکستانی مصوّر عبدالرّحمٰن چغتائی کے قلم سے),Entertainment
413,آزاد اور شبلی کی پہلی ملاقات کا دل چسپ قصّہ,https://urdu.arynews.tv/allama-shibli-and-azad/,یہ ہندوستان کے اُن دو نابغانِ عصر اور اصحابِ علم و ادب کا تذکرہ ہے جن کی عمروں‌ میں‌ بڑا تفاوت تھا، مگر جب باہم تعلق استوار ہوا اور ملاقات ہوئی تو اس بندھن میں عقیدت و ارادت کے پھول کھلے اور شفقت کی خوش بُو گھلتی گئی، ان کا یہ تعلق احترام کے ساتھ دوستانہ بے تکلفّی تک بھی پہنچا۔ بات ہو رہی ہے مولانا ابوالکلام آزاد اور علّامہ شبلی نعمانی کی جو برطانوی دور کے عوام بالخصوص مسلمانانِ ہند کے بڑے خیر خواہ اور مصلحِ قوم گزرے ہیں۔ شبلی 1914ء میں خالقِ حقیقی سے جا ملے تھے جب کہ آزاد نے 1958ء میں دارِ فانی سے کوچ کیا۔ ان نادرِ روزگار شخصیات کے درمیان خط کتابت کا آغاز اور اوّلین ملاقات سے متعلق ہم ظفر احمد صدیقی کے ایک تحقیقی مضمون سے چند اقتباسات نقل کر رہے ہیں جس سے ان دونوں‌ شخصیات کے علمی مرتبہ اور اوصاف کو سمجھنے کا موقع ملے گا۔ ملاحظہ کیجیے۔ مولانا ابو الکلام آزاد بلاشبہ نابغۂ روزگار تھے۔ ان کی غیر معمولی ذہانت و ذکاوت، مسحور کن خطابت، بے مثال انشا پردازی، اس کے ساتھ ہی دانش وری اور سیاسی بصیرت کو اب مسلّمات کا درجہ حاصل ہے۔ ان کی وسعتِ مطالعہ، قوتِ حافظہ اور جامعیت بھی عجیب و غریب تھی۔ اسلامیات، شعر و ادب، تاریخ و جغرافیہ اور طب جیسے متنوع اور مختلف الجہات علوم و فنون سے وہ نہ صرف واقف تھے، بلکہ ان کی جزئیات بھی اکثر و بیشتر انھیں مستحضر رہتی تھیں۔ اردو، فارسی اور عربی تینوں زبانوں پر انھیں کامل عبور تھا۔ انگریزی کتابوں کے مطالعے میں بھی انھیں کوئی زحمت محسوس نہیں ہوتی تھی۔ انھوں نے علّامہ (شبلی نعمانی) کے نام پہلا خط 1901ء میں لکھا۔ اس وقت ان کی عمر محض تیرہ سال تھی۔ دوسری جانب علامہ شبلی اس وقت اپنی عمر کی 44 ویں منزل میں تھے۔ ان کی تصانیف میں مسلمانوں کی گذشتہ تعلیم، المامون، سیرةُ‌ النّعمان، رسائلِ شبلی اور الفاروق منظرِ عام پر آچکی تھیں۔ اس لحاظ سے وہ ملک کے طول و عرض میں ہر طرف مشہور ہوچکے تھے اور قیامِ علی گڑھ کا دور ختم کر کے ناظم سر رشتۂ علوم و فنون کی حیثیت سے ریاست حیدرآباد سے وابستہ اور شہر حیدرآباد میں مقیم تھے۔ اِدھر مولانا آزاد کا یہ حال تھاکہ باوجود کم سنی وہ نصابی و درسی تعلیم سے گزر کر اب علوم جدیدہ کی جانب متوجہ ہوچکے تھے۔ اس سلسلے میں پہلے انھوں نے انگریزی، عربی اور فارسی سے اردو میں ترجمہ کی ہوئی کتابوں کا مطالعہ کیا۔ اس کے بعد ان کی خواہش ہوئی کہ عربی میں ترجمہ شدہ علومِ جدیدہ کی کتابوں سے استفادہ کریں۔ غالباً وہ علامہ شبلی کی تصانیف سے واقف تھے۔ اس لیے انھیں خیال آیا کہ اس سلسلے میں علاّمہ ان کی مدد کر سکتے ہیں۔ چنانچہ ’’آزاد کی کہانی‘‘ میں فرماتے ہیں، اب مصر و شام کی کتابوں کا شوق ہوا۔ مولانا شبلی کو ایک خط لکھا اور ان سے دریافت کیا کہ علومِ جدیدہ کے عربی تراجم کون کون ہیں اور کہاں کہاں ملیں گے؟ انھوں نے دو سطروں میں یہ جواب دیا کہ مصر و بیروت سے خط کتابت کیجیے۔ جنوری 1903ء میں علّامہ شبلی انجمن ترقی اردو کے پہلے سکریٹری مقرر ہوئے۔ اسی سال کے آخر میں مولانا آزاد نے کلکتہ سے ’’لسان الصّدق‘‘ جاری کیا۔ یہ علمی و ادبی رسالہ تھا۔ یہ علّامہ شبلی سے مولانا آزاد کے غائبانہ تعارف اور قربت کا ذریعہ بنا۔ کیونکہ مولانا اس میں انجمن سے متعلق خبریں، رپورٹیں اور اس کی کار گزاریوں کی تفصیلات وغیرہ شائع کرتے رہتے تھے، جو علّامہ شبلی انھیں وقتاً فوقتاً بھیجتے رہتے تھے۔ اس سلسلے میں مولانا کی دل چسپی اور مستعدی کو دیکھ کر علّامہ نے کچھ دنوں بعد انھیں انجمن کے ارکان انتظامیہ میں شامل کرلیا اور لسانُ الصّدق کو ایک طرح انجمن کا ترجمان بنا لیا۔ اس پورے عرصے میں ان دونوں شخصیتوں کے درمیان مراسلت کا سلسلہ تو جاری رہا، لیکن ملاقات کی نوبت نہیں آئی۔ مولانا آزاد کی علّامہ شبلی سے پہلی ملاقات غالباً 1904ء کے اواخر یا 1905ء کے اوائل میں بمبئی میں ہوئی۔ اب مولانا سولہ سال کے تھے اور علامہ کی عمر 47 سال تھی۔ اس دوران ان کی تصانیف میں الغزالی، علم الکلام، الکلام اور سوانح مولانا روم بھی شائع ہوچکی تھیں۔ اس پہلی ملاقات میں جو لطیفہ پیش آیا، اس کا بیان مولانا آزاد کی زبانی ملاحظہ ہو۔ فرماتے ہیں، مولانا شبلی سے میں 1904ء میں سب سے پہلے بمبئی میں ملا۔ جب میں نے اپنا نام ظاہر کیا تو اس کے بعد آدھا گھنٹے تک اِدھر اُدھر کی باتیں ہوتی رہیں اور چلتے وقت انھوں نے مجھ سے کہا تو ابوالکلام آپ کے والد ہیں؟ میں نے کہا نہیں میں خود ہوں! علّامہ شبلی کے لیے دراصل باعث ِ استعجاب یہ تھا کہ یہ کم سن لڑکا ’لسان الصّدق‘ جیسے علمی و ادبی رسالے کا مدیر کیوں کر ہو سکتا ہے؟ علّامہ ان دنوں دو تین ہفتے تک بمبئی میں قیام پذیر رہے۔ اس دوران مولانا کی ان سے بار بار ملاقاتیں ہوتی رہیں۔ ان ملاقاتوں میں علّامہ ان سے حد درجہ متاثر ہوئے۔ چنانچہ مولانا فرماتے ہیں، جب چند دنوں میں گفتگو و صحبت سے انھیں میرے علمی شوق کا خوب اندازہ ہوگیا تو وہ بڑی محبت کرنے لگے۔ بار بار کہتے کہ مجھے ایک ایسے ہی آدمی کی ضرورت ہے۔ تم اگر کسی طرح حیدرآباد آسکو تو ’’النّدوہ‘‘ اپنے متعلق کر لو اور وہاں مزید مطالعہ و ترقی کا بھی موقع ملے گا۔ اسی سلسلے میں مزید فرماتے ہیں، سب سے زیادہ مولانا شبلی پر میرے شوقِ مطالعہ اور وسعتِ مطالعہ کا اثر پڑا۔ اس وقت تک میرا مطالعہ اتنا وسیع ہوچکا تھا کہ عربی کی تمام نئی مطبوعات اور نئی تصنیفات تقریباً میری نظر سے گزر چکی تھیں اور بہتیر کتابیں ایسی بھی تھیں کہ مولانا ان کے شائق تھے اور انھیں معلوم نہ تھا کہ چھپ گئی ہیں، مثلاً محصل امام رازی۔ انہی ملاقاتوں کے دوران فنِ مناظرہ سے متعلق ایک صاحب کی کج بحثی کا جواب دیتے ہوئے مولانا آزاد نے جب ایک مدلّل تقریر کی تو اسے سن کر علّامہ(شبلی نعمانی) نے فرمایا، تمہارا ذہن عجائبِ روزگار میں سے ہے۔ تمھیں تو کسی علمی نمائش گاہ میں بہ طورایک عجوبے کے پیش کرنا چاہیے۔,Entertainment
414,امریکہ میں صلاحیت اور ہمّت کا امتحان,https://urdu.arynews.tv/amrica-tour-pakistani-writer-book-passage/,"نیویارک ٹیکس زدہ ہے۔ ہر قدم پر ادائیگی کرنی پڑتی ہے۔ ایئرپورٹ پر سامان رکھنے کے لئے ٹرالی درکار تھی۔ وہ ایک لوہے کی راڈ سے بندھی تھی۔ ہم نے اسے کھینچ کر نکالنے کی بہت کوشش کی۔ ناکام ہوئے، تب ایک امریکن نے بتایا ڈیڑھ ڈالر ڈالیں گے جب باہر نکلے گی۔ ہم ڈالر کو روپے سے ضرب کر کے پریشان ہونے لگے۔ لیکن کوئی اور راستہ نہ تھا۔ نیویارک سے باہر نکلنے کا بھی جرمانہ ہے۔ شہر سے نکلتے ہی ایک پل آ گیا…. ٹرائی برو۔ اسے پار کرنے کے ڈھائی ڈالر ٹیکس۔ اس کا ٹوکن بھی ملتا ہے۔ پل دیکھ کر حیران ہو گئے۔ دریائے ہڈسن پر عظیم الشان بارعب ایسا کہ ہم بھی ڈھائی ڈالر ٹیکس دینے کو آمادہ ہو گئے۔ ہائی وے پر آئے تو بھائی ساڑھے دس ڈالر ادا کر چکا تھا۔ اتنی رقم دینے کے بعد جو سڑک نظر آئی وہ اچھی لگنی ضروری تھی۔ دونوں طرف گھاس کے قطعے، جنگلوں اورباغوں کی بہتات۔ کئی جگہ ” یہاں ہرن ہیں” لکھے دیکھا۔ ہم بار بار اس ہائی وے سے گزرے لیکن ہم نے نہ ہرن دیکھے، نہ کوئی اور جانور۔ امریکی اگر ” یہاں شیر ہے” کا بورڈ لگا دیتا تو بھی کوئی فرق نہ پڑتا۔ راستے میں کئی جگہ ہم نے دیکھا پولیس کی گاڑی درختوں کے جھنڈ میں کھڑی ہے۔ اس میں ریڈار لگا ہے رفتار چیک کرنے کا۔ مزے کی بات یہ ہے کہ عام گاڑیوں میں اینٹی ریڈار لگا ہے۔ جہاں گاڑی پولیس والوں کے ریڈار رینج میں پہنچی اور وارننگ سگنل کی آواز آنے لگی اب ظاہر ہے ایکسیلیٹر پر پاؤں کا دباؤ کم ہوگا۔ رفتار قابو میں آجائے گی اور ٹکٹ سے بچت ہو گی۔یہ نظام ہمیں پسند آیا۔ جمہوری ملک میں پکڑنے اور بچنے کے مواقع برابر ہونے چاہیں۔ آسمان پر بادل تھے۔ ذرا دیر میں رم جھم بارش ہونے لگی۔ سیاہ سڑک پہلے ہی صاف ستھری تھی اب مزید دھل گئی۔ یہ سب ہمیں متاثر کرنے کے لئے تھا۔ ہم مرعوب ہو گئے۔ ایک آدھ بار شک گزرا کہیں کسی حادثے کا شکار ہو کر جنت تو نہیں سدھار گئے۔ لیکن اعمال پر نظر گئی تو یہ خیال خام نکلا۔ گاڑی ایک جگہ ٹہر گئی۔ یہ ریسٹ ایریا تھا۔ یہاں ریسٹورنٹ تھا۔ چائے، کافی، کولڈ ڈرنک، چپس، ڈونَٹ، برگر…. ڈالر کے بدلے ملتے تھے۔ باتھ روم مفت تھے۔ ہم نے مال مفت پر حملہ کیا۔ بھائی کے گھر، لاوڈن ول میں جاگنگ کرتے دور نکل گئے۔ نہ گرد و غبار نے منہ ڈھکا نہ تھکن کا احساس ہوا۔ اس بات سے دل خوش نہیں ہوا۔ برسوں کی عادت ایک دن میں کیسے جاتی۔ دھول مٹی نہ ہو پھر کیا لطف۔ تین میل کا چکر لگا کر واپس گھر آئے تو عجیب سی خوشبو نے استقبال کیا۔ بھاوج نے بتایا ” نہاری پک رہی ہے ” ۔ دوسرے دن پائے، تیسرے دن حلیم۔ پھر جو دعوتوں کا سلسلہ چلا تو گردے، کلیجی، مغز، بریانی، فیرنی کے علاوہ کچھ نہ ملا۔ ہماری سمجھ میں نہ آیا ان لوگوں کے نہاری خلوص، پائے محبت، حلیم مہمان داری کو کیسے روکیں؟ امریکہ جانے میں یہ بات بھی پوشیدہ تھی کہ سلاد کھائیں گے، پھلوں کا رس پئیں گے۔ ایک آدھ دبلا کرنے کی دوا استعمال کریں گے تو لوگ چہرے کی شادابی اور جسم کی فٹنس دیکھ کر حیران ہوں گے۔ لیکن امریکہ میں پاکستانی ہمیں نہاری، پائے سے مرعوب کر رہے تھے۔ جس دن ہم امریکہ پہنچے اس کے دوسرے دن بقر عید تھی۔ دوسرے دن دس بجے بھائی ہمیں گاڑی میں سوار کر کے ایک باڑے کی طرف چلا قربانی کے لئے۔ ایک کمرے میں مشین پر گوشت کاٹتا قصائی کھڑا تھا۔ ہمارے بھائی نے کہا: ” قربانی کے لئے بکرا چاہیے۔” اچانک مشین بند ہو گئی۔ اس نے برابر کے نل سے ہاتھ دھوئے اور جھٹ ہم سے ملا لیا۔ ہمارا ہاتھ چھوڑ کر وہ اندر کے کمرے میں گیا اور ایک بکرے کو کان سے پکڑ لایا۔ مول تول ہونے لگا۔ وہ اسّی ڈالر سے کم پر آمادہ نہ تھا۔ بھائی ضد کرنے لگا۔ قصاب بولا ” میں کچھ اور دے دوں گا۔ ” اتنے میں اندر سے ایک اور بکرا نمودار ہوا۔ قصاب نے اس کی ٹانگ پکڑ لی، ہم سمجھے کچھ اور میں اس کی ٹانگ کاٹ کر دے گا۔ لیکن اس نے ٹانگ چھوڑ کر دائیں طرف سے ایک ڈبہ اٹھا کر دیا۔ اس میں ایک درجن انڈے تھے۔ بھائی نے کہا صرف ایک درجن، قصاب نے ایک ڈبہ اور پیش کر دیا۔ اور بولا۔۔” بس اب چپ رہنا۔”بھائی نے اسّی ڈالر کا چیک کاٹ کر دیا۔ اسی لمحے بکرے کو زمین پر لٹا کر چھری پھیر دی گئی۔ہمیں ایک ڈر تھا۔ یہ سارا گوشت، پائے، مغز، گردوں اور کلیجی کے ساتھ کھانا پڑے گا اور آنے والے دنوں میں ایسا ہی ہوا۔ وہ سارا گوشت ہمارے گوشت میں آ ملا۔ اور اب ساتھ لئے پھرتے ہیں۔ شوکت صاحب ہمارے بھائی کے سسر ہیں۔ انہیں سیر و سیاحت کا شوق ہے۔ اب پروگرام بننے لگا کہ کھلی فضا میں پکنک منائی جائے بھلا ہمیں کیا اعتراض۔ جارج لیک کا پروگرام بنا۔ البنی سے ایک گھنٹے کا سفر ہے۔ اس کے لئے شوکت صاحب کے ہم نام شوکت علی خان کو فون کیا گیا کہ ٹرک لے کر آ جاؤ، ہم پریشان ہو گئے ۔ بھلا ٹرک کیا کام۔ پھر اس میں کس طرح بیٹھیں گے۔ شوکت علی خان اپنی ایئر کنڈیشن ٹویوٹا ویگن لے آئے۔ یہ ٹرک تھا۔ شوکت علی خان نے لیک ایک گھنٹے سے پہلے پہنچا دیا۔ یہاں جھیل کی سیر کے لئے چھوٹے چھوٹے خوبصورت جہاز تھے جن میں ایک گھنٹے سے ساڑھے چار گھنٹے کی سیر شامل ہے۔ اس میں جاز اور رقص شامل ہے۔ ہم نے دریافت کیا۔ ""رقاصہ ساتھ لانی ہو گی یا جہاز مہیا کرے گا۔” جواب ملا، ” یہ اپنی صلاحیت اور ہمّت پر ہے۔” (قمر علی عباسی کے سفر نامہ امریکہ مت جیو سے اقتباس)",Entertainment
415,نئی فلمی ہیروئن سے انٹرویو,https://urdu.arynews.tv/film-actor-interview/,انٹرویو شروع کرنے سے پہلے میں آپ کو نئی اور پرانی ہیروئن کا فرق سمجھا دوں۔ پرانی ہیروئن عقل رکھتی تھی۔ نئی ہیروئن امپالا رکھتی ہے۔ پرانی ہیروئن ایکٹنگ کرتی تھی، نئی ہیروئن نخرہ کرتی ہے۔ نئی ہیروئن اپنے سر پر گھونسلہ بناتی ہے جس میں نہ کوئی بچہ پالتی ہے نہ کوئی دماغ رکھتی ہے۔ پرانی ہیروئن بیچاری ہر روز شوٹنگ سے دو گھنٹے پہلے اسٹوڈیو پہنچ جاتی تھی۔ اپنی ماں کے ساتھ۔ نئی ہیروئن دو گھنٹے بعد پہنچتی ہے اور اپنے عاشق کے ساتھ۔ آج کل ماں کو ساتھ لے جانے کا فیشن ختم ہوگیا ہے اور جو فیشن اب شروع ہوا ہے اس کے ختم ہونے کے کوئی آثار نظر نہیں آتے۔ اس لیے کہ عاشق اور آفت کبھی ٹالے سے نہیں ٹلتے۔ ’’فلم شیئر ویکلی‘‘ کے ایڈیٹر نے مجھے نئی ہیروئن سے انٹرویو کا کام سونپا تھا۔ اس ویکلی کے ایڈیٹر اور مالک شری بی- ڈی- کھوکا ہیں۔ ان کا اصلی نام بھگوان داس کھوکا ہے۔ لیکن دراصل وہ کھلے عام ایک دھوکا ہیں۔ فلم ویکلی شروع کرنے سے پہلے وہ خالی کھوکے بیچتے تھے۔ پیشے کی مناسبت سے انہوں نے اپنا نام بھی کھوکا رکھ لیا ہے۔ شری کھوکا نے مجھے اپنے اخبار کا لیٹر پیڈ تھمایا اور نئی ہیروئن سے جلد سے جلد دیوالی نمبر کے لیے انٹرویو لینے کے لیے روانہ کردیا۔ میں نے جلدی سے ایک ٹیکسی پکڑی۔ ڈرائیور کو ہیروئن کے گھر کا اتا پتا بتایا۔ لیکن ڈرائیور نے کہا ’’یہ پتہ تو ایک دم کنڈم ہے۔‘‘ ’’کیوں؟‘‘ میں نے پوچھا۔ اس نے جواب دیا۔ ’’یہ پتہ تو گئے مہینے کا ہے۔ اس وقت اس چھوکری کے پاس کام نہیں تھا اور اچھا سا نام بھی نہ تھا۔ اب تو وہ گلفام بلڈنگ میں رہتی ہے۔ سولہویں سڑک پر۔ اب اس کے پاس کام بھی ہے اور نام بھی ہے۔‘‘ پھر ٹھہر کے بولا۔ ’’اور دام بھی!‘‘ میں نے دل ہی دل میں ڈرائیور کی اس موزونیِ طبع کی داد دی۔ ڈرائیور نے ایک لمبی سانس لی اور بولا۔ ’’کلجگ ہے۔ کلجگ!‘‘ میں نے کہا ’’نہیں نہیں، اس کی آنے والی فلم کا نام نیا یگ ہے، کلجگ نہیں ہے۔‘‘ ڈرائیور نے بیزاری سے کہا ’’ہم فلم کی بات نئیں کرتا ہے، ‘جمانے’ کی بات کرتا ہے۔‘‘ یہ تو زمانے کی بات کرتا ہے، میں نے سوچا اب غالباً اپنے پرانے زمانے کی بات چھیڑے گا، مگر ڈرائیور نے باتوں کا گیئر بدلتے ہوئے پوچھا۔ ’’کِدر سے چلنا ہے؟ کنگ روڈ سے یا گھوڑ بندر روڈ سے؟‘‘ ’’گھوڑ بندر روڈ سے‘‘ میں نے کہا اور خود سڑک کے شاعرانہ نام پر غور کرنے لگی۔ بمبئی کو عروس البلاد یعنی شہروں کی دلہن کہا جاتا ہے۔ لیکن جہاں تک یہاں کی سڑکوں اور گلیوں کے نام کا تعلق ہے انہیں خوبصورت دلہنوں جیسے نام نہیں، جانوروں کے نام دیے جاتے ہیں اور جانوروں میں بھی اہل بمبئی کو گھوڑے اور بندر سے بڑی الفت ہے۔ جیسے بوری بندر، گھوڑ بندر، کالا گھوڑا۔ ٹیکسی پندرھویں سڑک پر پہنچی اور ہیروئن کا فلیٹ سولھویں سڑک پر تھا۔ بظاہر معمولی سی گنتی جاننے والے کے لیے بھی یہ فاصلہ برائے نام تھا۔ بچپن سے سنتے بلکہ گنتے آئے ہیں کہ پندرہ کے بعد ہمیشہ سولہ کا ہندسہ آتا ہے۔ لیکن بمبئی کی میونسپلٹی نے اس اتنی بڑی حقیقت کو جھٹلانے میں بڑی کام یابی حاصل کی ہے۔ غالباً بمبئی کی سڑکیں بعد میں بنی تھیں۔ ان کے نمبر پہلے رکھ لیے گئے تھے۔ اس میں سڑکوں یا سڑکوں پر چلنے والوں کی سہولت اتنی پیش نظر نہ تھی جتنی کہ نمبر ڈالنے والوں کی آسانی۔ پندرہویں سڑک کے بعد جب ہم اگلی سڑک پر مڑے جسے قاعدے سے سولھویں سڑک ہونا چاہیے تھا تو وہاں سڑک کا انیسواں نمبر لگا تھا۔ تھوڑی دیر کے لیے تو میں چکرا گئی۔ سمجھ میں نہیں آرہا تھا کہ ایک ہی لمحے میں یہ کایا یعنی سڑک کیسے پلٹ گئی؟ بہت دنوں سے بمبئی میں کوئی زلزلہ بھی نہ آیا تھا۔ پھر اچانک خیال آیا کہ کہیں جلدی میں ہم بمبئی کے بجائے کوئنا تو نہیں پہنچ گئے ہیں۔ گھڑی دیکھی تو شام کے چھ بجنے والے تھے اور یہی وقت انٹرویو کے لیے بھی مقرر کیا گیا تھا۔ انیسویں سڑک پر کھڑے ہوکر سولھویں سڑک کاانتظار کرنے میں کوئی فائدہ نہ تھا۔ مشکل یوں آسان ہوئی کہ ہمارے برابر سے ایک بڑی سی شورلٹ گاڑی ٹیکسی کے قریب سے گزر گئی۔ شورَلٹ نے جس انداز سے ٹیکسی سے اپنا دامن بچایا تھا اس سے بخوبی اندازہ ہوتا تھا کہ یہ اعلیٰ حسب نسب کی گاڑی بے بس نہیں ناراض ہے۔ ضرور اس میں کوئی راز ہے یعنی اس کے اندر ایک عدد ہیرو اور اس کی دمساز ہے۔ اور جب ڈری سہمی ہوئی ہماری ٹیکسی اپنے حساب سے تیسویں سڑک پر مڑی تو سامنے سولھویں سڑک کا پتھر جڑا تھا اور بلڈنگ کے سامنے ایک کتا کھڑا تھا اور پھاٹک پر ایک دربان بیٹھا تھا۔ کتّے اور دربان کے تیور کو دیکھ کے آسانی سے اندازہ نہیں لگایا جاسکتا تھا کہ کتّا کب بولنے لگے گا اور دربان کب کاٹنے لگے گا۔ اسی لیے تو لوگ باگ فلمی ہیروئن کے کتے اور رنگ بھون کے دربان سے بہت گھبراتے ہیں۔ دربان اور کتّے سے اجازت لیتی ہوئی میں جلدی سے ہیروئن کے فلیٹ کے دروازے پر پہنچ گئی، دروازہ اندر سے بند تھا۔ میں نے دروازے میں بنی ہوئی جھری سے آنکھ لگائی تو ادھر سے بھی ایک آنکھ نظر آئی۔ گویا: دونوں طرف تھی آنکھ برابر لگی ہوئی گھنٹی بجائی تو پائل کی سی جھنکار بجتی ہی چلی گئی۔ یہ نئی گھنٹی کانغمہ تھا۔ نئی ہیروئن کی ابتدا نئی گھنٹی سے ہوئی تھی۔ دروازہ تھوڑا سا کھلا۔ نام پوچھا گیا۔ کام پوچھا گیا۔ اور پھر اندر آنے کی اجازت ملی۔ میرے اندر جاتے ہی دروازہ پھر بند ہوگیا۔ نیا نیا فلیٹ تھا۔ نیا نیا فرنیچر تھا۔ نئی ہیروئن کی خوشبو کے بجائے فضا میں نئے وارنش کی مہک رچی ہوئی تھی، جیسے ہیروئن کی شہرت کا وارنش بھی نیا نیا تھا۔ میرے سامنے ایک سن رسیدہ خاتون اپنے سائز سے بڑا ہاؤس کوٹ پہنے کھڑی تھیں۔ مجھے دیکھ کر انہوں نے اپنی دنیا دیکھی ہوئی آنکھ کے ایک کونے سے جس طرح کا اشارہ کیا اس سے میں یہ نہ سمجھ سکی کہ انہوں نے مجھے بیٹھنے کے لیے کہا یا کسی مکھی کو اڑایا ہے۔ میں بیٹھ گئی تو وہ بھی بیٹھ گئی۔ میں نے پوچھا ’’مس گلنار کب تک مل سکیں گی؟‘‘ وہ بولیں۔ ’’بی بی کو فرصت کہاں ہے۔ آپ سے ملنے کے لیے اس وقت اس نے سات پروڈیوسروں کو اور سات ہیروؤں کو ٹالا ہے۔ ’’بڑی مہربانی ہے۔‘‘ میں نے کہا۔ سامنے کا پردہ ہلا اور مس گلنار ہماری نئی ہیروئن کسی نئے پوسٹر کی طرح چمکتی دمکتی تشریف لے آئیں۔ میں نے اپنی نوٹ بک سنبھالی، انھوں نے اپنے بالوں کی لٹ سنبھالی۔ میں نے قلم نکالا، انہوں نے رومال نکالا۔ میں نے پوچھا ’’مس گلنار آپ کو فلم لائن میں لانے کا سہرا کس کے سر بندھنا چاہیے؟‘‘ پتہ نہیں انہوں نے میرا سوال سمجھا کہ نہیں سمجھا۔ لیکن سہرے کے نام پر بہت شرمائیں، کہنے لگیں: ’’ابھی تو میری شادی ہوئی نہیں ہے۔ مجھے کیا پتہ سہرا کس کے سر بندھے گا۔‘‘ میرا دوسرا سوال تھا۔ ’’آپ کی خوبصورتی کا راز کیا ہے؟‘‘ بولی: ’’پنٹو اور سندرم‘‘ میں نے حیرت سے پوچھا ’’پنٹو اور سندرم کون ہیں؟‘‘ وہ بولیں ’’ایک پالش والا ہے، ایک مالش والا ہے۔ پنٹو میک اپ کرتا ہے۔ سندرم مالش کرتا ہے، وہی دونوں میری خوبصورتی کا راز جانتے ہیں۔‘‘ اگلا سوال تھا۔ ’’آپ کب پیدا ہوئی تھیں؟‘‘ اس سوال کا جواب معلوم کرنے کے لیے ہیروئن نے اپنی ماں سے پوچھا ’’ممی۔ میں کب پیدا ہوئی تھی؟‘‘ ممی بولیں: ’’پیدا…پیدا تو تم ہوئی تھیں، بیشک پیدا ہوئی تھیں۔‘‘ میں نے پوچھا ’’مس گلنار جب یہ ثابت ہو ہی چکی ہے کہ آپ بیشک پیدا ہوئی تھیں تو یہ بھی بتا دیجیے کس دن اور کس تاریخ کو آپ کا جنم ہوا تھا۔‘‘ اس کا جواب بھی مس گلنار کی بجائے ان کی والدہ نے دیا۔ بڑے بھروسے سے بولیں: ’’دن میں کیا رکھا ہے جی۔ سب دن ایک سے ہوتے ہیں۔ ویسے برسات کا دن تھا شاید اور تاریخ۔۔۔ تو میرا خیال ہے کہ تاریخ بھی ضرور کوئی تھی!‘‘ کسی ماہر سیاست داں کی طرح وہ بولیں۔ ’’اجی تاریخیں بھی کون سی سو دو سو ہوتی ہیں۔ وہی تیس اکتیس کے دن ہوتے ہیں۔ اسی میں سے کوئی تاریخ سمجھ لیجیے۔ ہاں فروری کے دو دن گھٹا دیجیے گا۔‘‘ یوم پیدائش اور تاریخ پوچھنے کے بعد میں نے پوچھا: ’’آپ کہاں کی رہنے والی ہیں؟‘‘ مس گلنار نے کہا ’’میں تو زیادہ تر گھر سے باہر ہی رہتی ہوں۔‘‘ ’’ٹھیک ہے، اس سے بہتر جگہ رہنے کے لیے اور کیا ہوسکتی ہے۔ آپ کس طرح کے گیمز پسند کرتی ہیں آوٹ ڈور یا اِن ڈور؟‘‘ بولیں۔ ’’اب گیمز کے لیے وقت ہی کہاں ملتا ہے۔ ویسے شوٹنگ آوٹ ڈور ہی پسند کرتی ہوں۔‘‘ ’’اچھا مس گلنار یہ بتائیے کہ آپ کا پسندیدہ رنگ کون سا ہے؟‘‘ مسکرا کر بولیں ’’پہلے تو بہت سارے رنگ پسند تھے، اب تو بس سارنگ پسند ہے۔‘‘ جی، میں نے گھبرا کے پوچھا ’’سارنگ، یہ کس طرح کا رنگ ہے۔‘‘ ’’جی یہ میری نئی فلم کا پروڈیوسر ہے۔ اپنا سارنگ!‘‘ ’’ٹھیک ہے ٹھیک! اور مس گلنار! آپ کو کھانے پینے میں کیا کیا چیزیں پسند ہیں اور کیا کیا چیزیں ناپسند ہیں؟‘‘ ’’کھانے کی چیزوں میں مجھے چِیز پسند ہے اور پینے کی چیزوں میں بس پانی کو ناپسند کرتی ہوں۔‘‘ ’’آپ کس طرح کے رول پسند کرتی ہیں، ٹریجک یا کامیڈی کے؟‘‘ بہت سوچ کے مس گلنار بولیں: ’’مجھے وہ ٹریجڈی اچھی لگتی ہے جو آخر میں کامیڈی بن جائے۔‘‘ ہیروئن کی ماں، بیٹی کے اس جواب سے بہت متاثر ہوئیں اور بڑے فخر سے اس کی جانب دیکھ کے مجھ سے بولیں: ’’یہ بچپن سے بڑی انٹیلیجنٹ ہے جی، بالکل مجھ پر پڑی ہے۔‘‘ ’’بیشک آپ کی بیٹی کا شمار ہیروئن میں بھی ہوسکتا ہے۔ اور انٹلکچوئلز میں بھی۔‘‘ میں نے کہا ’’اور بات جب انٹلکٹ پر پہنچ گئی ہے تو کیا میں پوچھ سکتی ہوں کہ مرزا غالبؔ کے بارے میں آپ کا کیا خیال ہے۔‘‘ مس گلنار مسکرا کر بولیں ’’غالب تو اس کا قلمی نام تھا۔ اصلی نام تو بھارت بھوشن تھا جی اس کا۔‘‘ ’’جی؟‘‘ ’’جی ہاں، میں نے بہت بچپن میں یہ پکچر دیکھی تھی، اب تو اس کی اسٹوری ٹھیک سے یاد نہیں ہے۔‘‘ ’’آئیے! اب کچھ شعر و ادب کے بارے میں بات ہو جائے۔‘‘ مس گلنار بولیں: ’’شیر تو مدھیہ پردیش کے فارسٹ میں بہت ملتا ہے۔ کوئی کوئی لوگ ہاتھی کا شکار بھی کرتا ہے۔ پر ‘عجب’ کا شکار ہم نے کبھی نہیں سنا۔‘‘ ’’عجب نہیں مِس گلنار! ادب! ساہتیہ! لٹریچر۔‘‘ ’’اچھا اچھا وہ ادب جو ڈائیلاگ رائٹر لکھتا ہے؟‘‘ ’’جی ہاں، میرا مطلب اسی ادب سے ہے!‘‘ میں نے کہا: غالبؔ کا یہ شعر آپ کو کیسا لگتا ہے۔ کسی کو دے کے دل کوئی نوا سنجِ فغاں کیوں ہو نہ ہو جب دل ہی پہلو میں تو پھر منہ میں زباں کیوں ہو مس گلنار بہت حیران ہوکے بول اٹھیں۔ ’’نوا سنجے؟ سنجے تو جونا اسٹار ہے۔ وہ نوا تو نہیں ہے۔‘‘ اس جواب پر میں جھوم اٹھی۔ پھر میں نے پوچھا: ’’اور مس گلنار! آرٹ کے متعلق بھی ہمارے پاٹھک آپ کی رائے جاننا چاہیں گے۔‘‘ ’’اوہ آرٹ۔۔۔ سچ ۔۔۔آرٹ بہت گریٹ ہوتا ہے۔‘‘ ’’آپ کو کون سا آرٹ پسند ہے؟‘‘ ’’اجنتا آرٹس۔ وہاں تو میں اکثر جاتی رہتی ہوں۔ نرگس اور سنیل دت سے ملنے۔‘‘ ہیروئن نے جواب دیا اور اب میرے ضبط نے بھی جواب دے دیا تھا خاموشی سے میں نے کاغذ سنبھالے اور ہیروئن کاشکریہ ادا کرتے ہوئے رخصت ہوگئی۔ واپسی پر جب ٹیکسی آدھا فاصلہ طے کرچکی تو میں نے گھبراکر ڈرائیور سے کہا ’’ٹیکسی واپس لے چلو! میں ہیروئن کے فوٹو لانا بھول ہی گئی ہوں۔‘‘ ’’تو اتنی دیر تک آپ کیا کرتی رہیں۔‘‘ ٹیکسی ڈرائیور نے کہا: ’’ہیروئن سے تو بس فوٹو ہی لیے جاتے ہیں۔ باقی سب کچھ تو اخبار والے خود ہی لکھتے ہیں۔‘‘ ’’ایں؟ تمہیں کیسے پتہ۔؟‘‘ میں نے حیرت سے پوچھا۔ ڈرائیور نے ٹھنڈی سانس بھری اور بولا ’’پہلے میں بھی فلم کا ہیرو تھا۔‘‘ (بھارتی افسانہ نگار سلمیٰ صدیقی کی فکاہیہ تحریر),Entertainment
416,شور نہ کیجیے!,https://urdu.arynews.tv/yusuf-nazim-book-passage/,شہروں اور خاص طور پر بڑے شہروں میں سکون اور اطمینانِ قلب کی کوئی جگہ ڈھونڈنا ایسا ہی ہے جیسے کسی ادبی رسالے کے خاص نمبر میں کسی خاص بات کی تلاش۔ شہروں میں بہرحال ایک ایسی جگہ ہوتی ہے جہاں سناٹا ہوا کرتا ہے۔ یہ جگہ لائبریری کہلاتی ہے۔ اکثر لائبریریوں میں تو ہُو کا عالم رہتا ہے۔ لائبریری وہ مقام ہے جہاں لائبریرین کے سوا کوئی نہیں جاتا۔ لائبریرین بے چارہ بھی وہاں جانے پر اس لئے مجبور ہے کہ اسے اس کام کی تنخواہ ملتی ہے (مشہور تو یہی ہے کہ اسے تنخواہ بھی دی جاتی ہے)۔ بعض لوگوں کا خیال ہے کہ یہ شخص بھی بس کبھی کبھی ہی وہاں جاتا ہے (اتنی عقل تو اس میں ہونی ہی چاہیے) لائبریری میں آپ بیٹھیں تو ایسا معلوم ہوتا ہے جیسے ایلورا کے کسی غار میں بیٹھے ہوئے ہیں (یہ مثال ان دنوں کے لئے ہے جب سیاحوں کا موسم نہ ہو) ذات کی تنہائی کے لئے کسی تنہا یا ویران مقام کی ضرورت تو نہیں ہوا کرتی لیکن ضرورت پڑنے پر لائبریری ہی کا رخ کرنا چاہئے۔ کہتے ہیں ایک کیبرے ڈانسر سے کسی دانشور نے پوچھا کہ تم اتنی پڑھی لکھی ہو اور ایسے گھٹیا ہوٹل میں ڈانس کرنے آتی ہو، اس کی کیا وجہ ہے؟ڈانسر نے جواب دیا کہ اسے پڑھے لکھے لوگوں سے ملنے کا بڑا شوق تھا اور اس نے اسی شوق کی خاطر ایک لائبریری میں ملازمت بھی کی تھی لیکن وہاں کسی اعلیٰ تعلیم یافتہ شخص سے اس کی کبھی ملاقات نہیں ہوئی اور جب سے اس نے اس گھٹیا ہوٹل میں آنا شروع کیا ہے، وہ شہر کے ہر دانشور سے مل چکی ہے۔ کیا تعجب، یہ بات صحیح ہو کیونکہ کیبرے ڈانسر کو کوئی چیز پوشیدہ رکھنے کی ضرورت بھی کیا ہے۔ کسی مصنف کی کتاب کا فٹ پاتھ پر پہنچ جانا پہلے بہت برا سمجھا جاتا تھا (فٹ پاتھ کو لوگ نہایت ناقص قسم کی چیز سمجھتے ہیں اور اس پر چلنا بھی گوارا نہیں کرتے، وہ ہمیشہ سڑک کے بیچ میں چلا کرتے ہیں) لیکن اب اگر کسی مصنف کی کتاب، کسی لائبریری مین پہنچ جائے تو اسے اس کی سب سے بڑی بد قسمتی سمجھا جاتا ہے۔ فٹ پاتھ پر کتاب رکھی رہے تو کیا تعجب بھولے بھٹکے کسی کی نظر اس پر پڑ جائے بلکہ یہ فٹ پاتھ پر پہنچتی ہی اس وقت ہے جب یہ پڑھی جا چکتی ہے (کتاب کا سکنڈ ہینڈ ہونا بڑی عزت کی بات ہے)۔ لائبریری کی الماری میں بڑے اہتمام اور قرینے سے سجی ہوئی کتاب تو آج 25 ، 30 سال پہلے کی اس پردہ نشین خاتون کی طرح ہوتی ہے جس کے آنچل کی ہلکی سی جھلک بھی نظر آجاتی تو طوفان کھڑا ہو جاتا تھا ( اس زمانے میں چونکہ الیکشن کے امیدوار وغیرہ نہیں ہوا کرتے تھے اس لئے ایسی ہی چیزیں کھڑی ہوا کرتی تھیں) ان کتابوں کا آنچل بھی کبھی نہیں میلا ہوا کرتا۔ حالانکہ کتابوں کے گرد پوش آج کل اتنے نفیس اور خوبصورت ہوتے ہیں کہ کم سے کم انہیں تو دیکھا ہی جاسکتا ہے لیکن صرف گرد پوش دیکھنے کے لئے لائبریری کون جائے۔ آرٹ گیلری اس کام کے لئے بہتر جگہ ہے۔ اگر مصنف خود ہی لائبریری جاکر اپنے ہی نام اپنی کتاب نہ نکلوائے تو کتاب میں رکھا ہوا کارڈ، اس کی قسمت ہی کی طرح معرّی رہے۔ ( اس میں ایک اور فائدہ یہ ہے کہ اگر ناحسنِ اتفاق سے یہ کتاب کسی اور پڑھ لی ہے تو مصنف کو اپنے بارے میں اس معزز شخص کی رائے بھی معلوم ہوجائے گی۔ یہ رائے کتاب میں جگہ جگہ درج ہوگی کیونکہ لائبریری کی ہر کتاب، کتاب الرّائے ہوا کرتی ہے۔ پڑھے لکھے لوگوں نے ان دنوں اپنی اپنی ذاتی لائبریریاں بنالی ہیں۔ ان لائبریریوں میں گم شدہ اور مسروقہ کتابوں کا نایاب ذخیرہ ہوتا ہے، لیکن الماریاں بہر حال ان کی اپنی ہوتی ہیں۔ اس میں ان کی مجبوری کو دخل ہے کیونکہ کتابیں تو مستعار مل جاتی لیکن الماریوں کے معاملے میں یہ طریقہ ابھی شروع نہیں ہوا ہے۔ (ہمارے پسماندہ ہونے کا یہ بھی ایک ثبوت ہے ) گھریلو لائبریری قائم کرنے والوں کو اتنی قربانی تو دینی ہی چاہئے۔ ذاتی لائبریری میں مختلف ترکیبوں سے جمع کی ہوئی کتابوں کا پڑھا جانا ضروری نہیں۔ کبھی کبھی انہیں جھٹک کر ٹھیک سے رکھ دینا کافی ہے (بعض لوگ ان کی طرف سال میں ایک آدھ مرتبہ نظر اٹھا کر دیکھ لینا بھی کافی سمجھتے ہیں) ان لوگوں کی بات البتہ الگ ہے جو خود کے لئے نہیں دوسروں کے لئے مطالعہ فرمایا کرتے ہیں۔ یہ لوگ ایک کتاب پڑھ کر جب تک دوسروں سے اپنے مطالعے کا انتقام نہیں لے لیتے، انہیں بلڈ پریشر رہتا ہے۔ یہ سمجھتے ہیں اگر انہوں نے ایسا نہیں کیا تو ان کی ازدواجی زندگی میں فتور آجائے گا۔ پڑھتے تو خیر یہ دوسروں کے لئے ہیں لیکن لکھتے خود کے لئے ہیں۔ احتیاط یہ ہوتی ہے کہ کوئی دوسرا سمجھ نہ لے۔ ان کی تصنیف میں ان کا اپنا حصہ ہی ہوتا ہے جتنا سمندر میں خشکی کا (اتنا کثیر حصہ معمولی بات نہیں) یہ لوگ بہر حال ان مصنفوں سے بہتر ہوتے ہیں جو صرف لکھنا جانتے ہیں پڑھنا نہیں۔ لائبریریوں میں پہلے جگہ جگہ یہ ہدایت لکھی ہوتی تھی کہ شور نہ کیجئے۔ شور نہ کیجئے۔ اب ان ہدایتوں کی ضرورت باقی نہیں رہی۔ ضرورت تو ہے لیکن مشکل یہ ہے کہ ابابیلیں نوٹسیں نہیں پڑھا کرتیں۔ (یوسف ناظم کے مزاحیہ مضامین پر مشتمل کتاب ‘البتہ’ سے انتخاب),Entertainment
417,فوت ہونا کوئی آسان کام نہیں​!,https://urdu.arynews.tv/ashfaq-ahmed-book-passage-3/,حیرانی کی بات یہ ہے کہ اتنے بڑے ادیب اور ذہین فن کار اور شو بزنس کے ایک کام یاب آرٹسٹ کی موت کے باوجود لاہور کا سارا کاروبار نارمل طریق پر چلتا رہے گا۔ شاہ عالمی چوک سے لے کر میو اسپتال کے چوک تک ٹریفک اسی طرح پھنسا رہے گا، کوچوان گھوڑوں کو اونچے اور قریبی کوچوان کو نیچے لہجے میں گالیاں دیتے رہیں گے۔ اسپتال کے اندر مریضوں کو کھانا جاتا رہے گا۔ ٹیلی فون بجتا رہے گا، بجلی کا بل آتا رہے گا، فقیر سوتا رہے گا، چوڑھے ٹاکی مارتے رہیں گے، استاد پڑھاتے رہیں گے، ریکارڈنگ ہوتی رہے گی، قوال گاتے رہیں گے، فاحشہ ناچتی رہے گی، ڈاکیا چلتا رہے گا، سوئی گیس نکلتی رہے گی، تقریریں ہوتی رہیں گی، غزلیں لکھی جاتی رہیں گی، سوئی میں دھاگہ پڑتا رہے گا، قتل ہوتا رہے گا، زچہ مسکراتی رہے گی، بچہ پیدا ہوتا رہے گا۔ شادمان کی لڑکی ٹیلی فون پر اپنے محبوب سے گفتگو کر رہی ہو گی اور آپریٹر درمیان میں سن رہا ہو گا، موچی کے باہر بڈھے گھوڑوں کے نعل لگ رہے ہوں گے اور گھوڑا اسپتال میں نو عمر بچھڑے آختہ کیے جا رہے ہوں گے۔ چلّہ کاٹنے والے دعائے حزب البحر پر داہنے ہاتھ کی انگلیاں کھول کر اوپر کی طرف اٹھا رہے ہوں گے۔ لڈو بناتا ہوا حلوائی اٹھ کر سامنے والی نالی پر پیشاب کر رہا ہو گا۔ لبرٹی مارکیٹ میں دو نوجوان ایک لڑکی کے پیچھے گھوم رہے ہوں گے، دلہنوں کے جسموں سے آج ایک اجنبی مہک ابھی اٹھ رہی ہو گی۔ بچے گلی میں کیڑی کاڑا کھیل رہے ہوں گے اور قریبی مکان میں ایک ماں اپنے بیٹے کو پیٹ رہی ہو گی جس کا خاوند ایک اور عورت کے ساتھ جہانگیر کے مقبرے کی سیر کر رہا ہو گا۔ یونیورسٹی میں لڑکیاں کھلے پائنچوں کی شلواریں پہن کر لڑکوں سے یونین کی باتوں میں مصروف ہوں گی اور ہیلتھ سیکریٹری لاٹ صاحب کے دفتر میں اپنی ریٹائرمنٹ کے خوف سے یرقانی ہو رہا ہو گا۔ کتنے افسوس کا مقام ہے کہ ایک ادیب اور فن کار نے ساری عمر پھوئی پھوئی کر کے اپنی شہرت اور نیک نامی کا تالاب بھرا ہو گا اور دن رات ایک کر کے لوگوں کے دلوں میں گھر کیا ہو گا اور اس ایک چھوٹے سے حادثے سے وہ سارے دلوں سے نکل گیا ہو گا۔ ہر یاد سے محو ہو گیا ہو گا۔ اس دل سے بھی جس نے اسے جنم دیا ہو گا۔ اس دل سے بھی جس نے اسے سچ مچ یاد کیا تھا اور اس دل سے بھی جس نے اس سے فائدہ اٹھانے کے لیے دلی محبّت کی تھی۔ تیسرے چوتھے روز اتوار کے دن حلقۂ اربابِ ذوق ادبی میں میرے لیے ایک قرار دادِ تعزیت پاس کی جائے گی۔ عین اسی وقت حلقۂ اربابِ ذوق سیاسی میں بھی ایک قرار داد تعزیت پیش کی جائے گی۔ سب متفقہ طور پر اسے منظور کریں گے، لیکن اس کے آخری فقرے پر بحث کا آغاز ہو گا کہ حلقۂ اربابِ ذوق کا یہ اجلاس حکومت سے پرزور اپیل کرتا ہے کہ مرحوم کے لواحقین کے لیے کسی وظیفے کا بندوبست کیا جائے۔ اس پر حاضرین دو گروہوں میں بٹ جائیں گے۔ ایک اس کے حق میں ہو گا کہ یہ فقرہ رہنے دیا جائے کیونکہ مرحوم ایک صاحبِ حیثیت ادیب تھا اور اس کی اپنی ذاتی کوٹھی ماڈل ٹاؤن میں موجود ہے۔ پھر کوٹھی کی تفصیلات بیان کی جائیں گی، کچھ اسے دو کنال کی بتائیں گے، کچھ تین کنال کی، کچھ دبی زبان میں کہیں گے کہ اس کی بیوی پڑھی لکھی خاتون ہے وہ نوکری بھی کر سکتی ہے اور لکھنے لکھانے کے فن سے بھی آشنا ہے۔ریڈیو آنے جانے والے ایک ادیب سامعین کو بتائیں گے کہ بانو کی ذاتی آمدنی ریڈیو ٹی وی سے دو ہزار سے کم نہیں۔ میرے ایک دور کے رشتہ دار ادیب اعلان کریں گے کہ وہ ایک مال دار گھرانے کا فرد تھا اور اس کا اپنے باپ کی جائیداد میں بڑا حصّہ ہے جو اسے باقاعدگی سے مل رہا ہے۔ پھر کوئی صاحب بتائیں گے کہ ورثا کو بورڈ سے گریجویٹی بھی ملے گی۔ اسٹیٹ لائف انشورنس کے ایک ادب نواز کلرک، جو حلقے کی میٹنگوں میں باقاعدگی سے آتے ہیں بتلائیں گے، اس نے اپنے تینوں بچّوں کی انشورنس بھی کرا رکھی تھی۔ گو ان کی رقم بیس بیس ہزار سے زائد نہیں۔ طویل بحث کے بعد اتفاقِ رائے سے یہ فیصلہ ہو گا کہ آخری فقرہ کاٹ دیا جائے، چنانچہ آخری فقرہ کٹ جائے گا۔ پھر مجھ پر آٹھ آٹھ منٹ کے تین مقالے پڑھے جائیں گے اور آخری مضمون میں یہ ثابت کیا جائے گا کہ میں دراصل پنجابی زبان کا ایک ادیب اورشاعر تھا اور مجھے پنجاب سے اور اس کی ثقافت سے بے انتہا پیار تھا۔ یہ سب کچھ ہو جانے کے بعد دن ہفتوں، مہینوں اور سالوں میں تبدیل ہونے لگیں گے اور میری پہلی برسی آ جائے گی۔ یہ کشور ناہید کے آزمائش کی گھڑی ہو گی، کیونکہ ہال کی ڈیٹس پہلے سے بک ہو چکی ہوں گی اور میری برسی کے روز آل پاکستان ٹیکنیکل اسکولز کے ہنر مند طلبا کا تقریری مقابلہ ہو گا، کشور کو پاکستان سینٹر میں میری برسی نہ منا سکنے کا دلی افسوس ہو گا اور وہ رات گئے تک یوسف کامران کی موجودگی میں کفِ افسوس ملتی رہے گی۔ لوگ اس کی مجبوریوں سے ناجائز فائدہ اٹھا کر اس کو ایک ایشو بنا لیں گے اور لوگ جو عمر بھر مجھے جائز طور پر ناپسند کرتے رہے تھے وہ بھی کشور ناہید کے ’برخلاف‘ دھڑے میں شامل ہو جائیں گے۔ مجھ سے محبّت کی بنا پر نہیں کشور کو ذلیل کرنے کی غرض سے، پھر ذوالفقار تابش کی کوششوں سے گلڈ کے بڑے کمرے میں یہ تقریب منائی جائے گی اور عتیق اللہ، شکور بیدل، ریاض محمود، غلام قادر، سلیم افراط مجھ پر مضمون پڑھیں گے۔ کس قدر دکھ کی بات ہے کہ زمانہ ہم جیسے عظیم لوگوں سے مشورہ کیے بغیر ہم کو بھلا دے گا۔ میں ہُوا… نپولین ہوا، شہنشاہ جہانگیر ہوا، الفرج رونی ہوا، ماورا النّہر کے علما ہوئے، مصر کا ناصر ہوا، عبدالرحمٰن چغتائی ہوا، کسی کو بھی ہماری ضرورت نہ رہے گی اور اتنے بڑے خلا پانی میں پھینکے ہوئے پتھر کی طرح بھر جائیں گے۔ ہماری اتنی بڑی قربانیوں کا کہ ہم فوت ہوئے اور فوت ہونا کوئی آسان کام نہیں، لوگ یہ صلہ دیں گے۔ افسوس زمانہ کس قدر بے وفا ہے اور کس درجہ فراموش کار ہے۔ ( اردو کے نام ور ادیب اور افسانہ نگار نے اپنی موت کے پس منظر میں‌ یہ تحریر سپردِ قلم کی تھی),Entertainment
418,فراق صاحب کی موت، جیسے ہمالیہ پہاڑ گر پڑا!,https://urdu.arynews.tv/firaq-gorakhpuri-intezar-hussain/,جو شخص کل جوش کے گزرنے پر پھوٹ کر رو رہا تھا، وہ آج گزر گیا اور اب وہی بات جو اس نے جوش کے اٹھ جانے پر کہی تھی اس کے بارے میں درست ٹھہری ہے۔ اک ستون اور گرا ایک چراغ اور بجھا آگے پیچھے اردو شاعری کے دو ستون گرے، دو چراغ بجھے۔ ویسے تو جوش اور فراق دونوں ہی اپنی اپنی جگہ اپنے عہد کے چراغ تھے مگر دونوں کی روشنی میں بہت فرق تھا۔ جوش پر ایک روایت ختم ہو رہی تھی، فراق سے ایک عہد شروع ہو رہا تھا۔ پابند نظم میں جتنا کچھ اظہار ہونا تھا ہو لیا۔ اب وہ آگے نہیں چل سکتی تھی کہ نئی نظم شروع ہو چکی تھی۔ جوش کے ساتھ اس نظم کا سفر تمام ہوا۔ مگر فراق صاحب جہاں سے شروع ہوئے وہاں سے غزل کا نیا سفر شروع ہوا۔ فراق صاحب کو نئی غزل کا باپ کہنا چاہیے۔ اس صدی کی تیسری دہائی میں ہماری شاعری میں نئی نظم نے اپنا ڈنکا بجایا۔ اس وقت یوں لگتا تھا کہ تخلیقی اظہار کی ساری ذمہ داری نئی نظم نے سنبھال لی ہے، غزل بس مشاعرے کی ضرورتیں پوری کیا کرے گی مگر اسی دہائی میں غزل کے ساتھ ایک واقعہ گزر گیا۔ فراق صاحب غزل گوئی تو پچھلی دہائی سے کرتے چلے آ رہے تھے۔ مگر اس دہائی میں آ کر ان کی غزل نے ایک عجیب سی کروٹ بدلی۔ اس کروٹ کا اچھے خاصے عرصے تک کسی کو پتہ ہی نہ چلا۔ مشاعرے جگر صاحب لوٹ رہے تھے۔ اس نقار خانے میں فراق کی دھیمی آواز کہاں سنی جا سکتی تھی ادھر ادبی رسالوں میں بھی بہت شور تھا۔ نظمِ آزاد کا شور انقلابی شاعری کا شور، فراق کی دھیمی آواز یہاں بھی دبی دبی تھی۔ نئی نظم والے اس وقت بہت زور دکھا رہے تھے انہیں یہ احساس ہی نہیں ہوا کہ یہ دھیمی آواز ان کی نئی شاعری کے لیے موقع کی منتظر تھی۔ ادب میں نئے رجحان کے طاقت بننے کا عمل بھی عجب ہوتا ہے۔ اکثر یوں ہوا ہے کہ کوئی نیا رجحان ابھرا اور ایک عرصہ تک اکیلی آواز طاقت پکڑ کر عہد کا رجحان بن گئی۔ فراق صاحب کی غزل میری دہائی میں اور ہمسر دہائی سے نکل کر 1947ء تک مشاعروں اور نئی نظم کے ہنگاموں کے بیچ اکیلی آواز تھی۔ بس 47ء میں جب تقسیم کا واقعہ نما ہوا تو اچانک اس اکیلی آواز کے ہمنوا پیدا ہو گئے۔ ہمنواؤں نے اس آواز کو عہد کی آواز بنا دیا۔ یہ بھی عجب ہوا کہ فراق صاحب ہندستان میں رہے اور ہمنوا پاکستان میں پیدا ہوئے۔ پاکستان کے ابھرنے کے ساتھ ناصر کاظمی کی غزل ایک نئی آواز بن کر ابھری۔ اردگرد اور آوازیں ابھریں اور اب غزل نے پھر سے اپنے عہد کے ساتھ پیوست ہو کر تخلیقی اظہار کی ذمہ داریاں سنبھال لیں۔ لیکن اگر فراق صاحب نے اتنے عرصے تک اس میں اپنی جان کو نہ کھپایا ہوتا تو اس میں یہ توانائی کیسے پیدا ہوتی۔ اس ایک چراغ سے کتنے چراغ جل اٹھے اور پھر عسکری صاحب نے اعلان کیا کہ ’’اب جو غزلیں لکھی جا رہی ہیں ان میں فراق کا دیا ہوا طرزِ احساس گونجتا ہے۔ فراق کے محاورے سنائی دیتے ہیں، فراق کی آواز لرزتی ہے۔ بالکل اس طرح جیسے غزل گو شعراء کے یہاں میر اور غالب کا احساس اور محاورہ جا بجا لپک اٹھتا ہے۔ پچھلے تین چار سال میں جو غزل کا احیاء ہوا ہے وہ 75 فیصد فراق کا مرہون منت ہے۔ فراق کی شاعری نے اردو میں ایک ادارے کی حیثیت اختیار کر لی ہے۔‘‘ فراق صاحب کی غزل کی وہ کروٹ جسے ہم نئی غزل سے عبارت کرتے ہیں عسکری صاحب کی دانست میں 28ء سے شروع ہوتی ہے۔ مگر فراق صاحب تو دوسری دہائی کے آغاز کے ساتھ شروع ہوئے تھے اس عرصہ کو ہم کس کھاتے میں ڈالیں اور اس کی توجیہ کیسے کریں۔ بات یہ ہے کہ بڑا شاعر پیدا ہوتے ہی بڑا شاعر نہیں بن جاتا یا اگر کسی شاعر کو کسی نئے رجحان کا نقیب بنتا ہے تو شروع ہی سے اسے یہ حیثیت حاصل نہیں ہو جاتی۔ ابتدائی مراحل میں تو بس کچھ پر چھائیاں نظر آتی ہیں۔ اپنے اصل مقام تک پہنچنے کے لیے اسے ریاضت کے ایک پورے عمل سے گزرنا پڑتا ہے۔ فراق صاحب کا 38ء تک کا زمانہ شاعری کی ریاضت کا زمانہ ہے۔ یہ ریاضت کس نوعیت کی تھی۔ اس کا اندازہ فراق صاحب کی اکیلی اردو غزل کی روایت سے استفادے پر قانع نہیں تھے۔ مختلف ادبی روایتوں اور مختلف تہذیبی سر چشموں سے اپنے آپ کو سیراب کر رہے تھے ان کا یہ بیان دیکھیے۔ ’’میری شاعرانہ شخصیت و وجدان کی تخلیق و نشو و نما میں بہت سے اثرات شامل تھے۔ پہلا اثر سنسکرت ادب اور قدیم ہندو تہذیب کے وہ آدرش تھے جن میں مادی کائنات اور مجازی زندگی پر ایک ایسا معصوم اور روشن خیال ایمان ہمیں ملتا ہے جو مذہبی عقائد سے بے نیاز ہو کر اور بے نیاز کر کے شعور میں انتہائی گہرائی پیدا کر دیتا ہے۔ اس ضمن میں فراق صاحب کا یہ موقف بھی سنتے چلئے کہ اردو شاعری نے عربی اور فارسی سے تو بہت فیض اٹھایا ہے مگر اسے دوسری زبانوں کے ادب اور تہذیبوں میں جو آفاقی عناصر ہیں انہیں بھی اپنے اندر سمو نا چاہیے بالخصوص کالی داس، بھر تری ہری اور تلسی داس سے شناسا ہونا چاہیے۔ خیر اب ان کا دوسرا بیان دیکھیے۔ ’’میری جستجو یہی رہی کہ شروع سے لے کر اب تک کی اردو غزل میں ان اشعار کو اپنی روحانی اور نفسیاتی غذا بناؤں جن میں روشن خیالی اور شرافت کوٹ کوٹ کر بھری ہو۔ قدیم یونانی تہذیب اور دوسری قدیم تہذیبوں میں جو اعلیٰ ترین فکریات مجھے مل سکیں، انہیں بھی میرے شعور اور لہجے نے اپنایا پھر جدید مغربی ادب کے جواہر پاروں نے میری زندگی اور شاعری کو مالا مال کیا۔ ‘‘ دیکھیے کہ کس طرح ایک شاعر مختلف ادبی روایتوں سے مختلف تہذیبوں سے اپنی تخلیقی روح کے لیے غذا حاصل کر رہا ہے اور اپنے فکر و احساس میں وسعت پیدا کرنے کی کوشش کر رہا ہے۔ یہ عمل چھوٹا عمل تو نہیں ہے اس میں وقت تو لگتا ہی تھا اور اتفاق یا اردو شاعری کی روح کا انتظام دیکھیے کہ یہ عمل ٹھیک اس برس جا کر تکمیل کو پہنچتا ہے جب علامہ اقبال اس دنیا سے رخصت ہو رہے ہیں۔ علامہ اقبال کا حوالہ میں نے یہ سوچ کر دیا کہ اس بیسوی صدی میں ہماری شعری روایت میں بلکہ ہماری ادبی روایت میں وہ پہلے آدمی ہیں جنہوں نے کچھ اس طور شاعری میں قدم رکھا کہ مغرب کے فکر و فلسفہ سے بھی پوری طرح سیراب تھے اور مشرق کی بالخصوص اسلام کی فکری روایت میں بھی رچے بسے تھے۔ اس طور پر انہوں نے اردو شاعری کی فکری بنیادوں کو پختہ کیا۔ وہ دنیا سے رخصت ہونے لگتے ہیں کہ ایک دوسرا شاعر اسی طور مشرق و مغرب کی عملی، ادبی اور تہذیبی روایات سے فیض پا کر غزل سراہوتا ہے یعنی اقبال کے بعد فراق دوسرے شاعر ہیں جو ایک بڑے دماغ کے ساتھ ایک علمی کمک کے ساتھ اور ایک وسیع قلب و نظر کے ساتھ اردو شاعری کی دنیا میں داخل ہوئے اسی لیے اگر ڈاکٹر گوپی چند نارنگ نے اپنے تعزیتی بیان میں فراق صاحب کو اردو ادب کا ہمالیہ پہاڑ کہا ہے تو اس میں ایسا مبالغہ نہیں ہے اور میں نے تو یہاں صرف فراق کی غزل کا ذکر کیا ہے۔ دوسری اصناف میں فراق نے کیا کہا ہے اور اردو تنقید کو اس شخص نے کیا دیا ہے، اس کا تو ذکر آیا ہی نہیں مگر یہ تو آپ اندازہ کر سکتے ہیں کہ جس شخص نے گھاٹ گھاٹ علم کا اور ادب کا پانی پیا ہو وہ جب تنقید لکھنے بیٹھا ہو گا تو اس نے کیا کچھ دیا ہو گا۔ اس پس منظر میں دیکھیے پھر سمجھ میں آتا ہے کہ فراق صاحب کی موت اردو ادب کے لیے کتنا بڑا سانحہ ہے سچ مچ جیسے ہمالیہ پہاڑ گر پڑا۔ ایک روشن دماغ تھا نہ رہاشہر میں اک چراغ تھا نہ رہا (اردو کے ممتاز فکشن رائٹر، صاحبِ طرز ادیب انتظار حسین کی ایک تحریر),Entertainment
419,رانا سانگا: بہادری میں یکتا راجپوت جو تیموری فوج کا مقابلہ نہ کرسکا,https://urdu.arynews.tv/rajput-clan-ruled-rana-sanga/,ہندوستان کی تاریخ میں راجپوت قوم کے مہارانا سانگا کو ایک بہادر اور باہمّت سلطان مانا جاتا ہے اور مشہور ہے کہ رانا سانگا کو اُس کے مصاحبین نے زہر دے کر ابدی نیند سونے پر مجبور کر دیا تھا۔ مؤرخین متفق ہیں کہ رانا سانگا نے 30 جنوری 1528ء کو دَم توڑا اور بعض اس حکم راں کی وفات کا مہینہ مئی بتاتے ہیں، لیکن راجپوت امراء نے اپنے مہاراجہ پر یہ ظلم کیوں کیا؟ تاریخ کی بعض کتب میں‌ لکھا ہے کہ اس کی وجہ رانا سانگا کا راجپوت امراء کی مخالفت کے باوجود ظہیر الدّین بابر سے جنگ لڑنے کا فیصلہ تھا جب کہ ایک بڑے معرکے میں اسے بابر نے شکست دے دی تھی۔ راجپوت قوم کا امتیازی وصف اُن کی شجاعت، دلیری اور میدانِ جنگ میں‌ اُن کی پامردی رہی ہے۔ کہا جاتا ہے کہ ہند کی اقوام میں ماضی میں کوئی قوم راجپوت جیسی نہیں تھی۔ راجپوت اپنے قول کے پکّے، اعلیٰ قسم کے شہسوار اور تیغ زنی کے ایسے ماہر تھے جو اپنی آن بان سلامت رکھنے کے لیے جان کی بازی لگا دیتے تھے۔ اسی وصف کی بناء پر راجپوت لگ بھگ ساتویں صدی عیسوی سے بارہویں صدی عیسوی تک برصغیر کے ایک بڑے علاقے پر راج کیا لیکن یہ شان و شوکت آمادۂ زوال ہوئی اور ہندوستان میں سلطنتِ مغلیہ کی بنیاد پڑی۔ یہ بھی مشہور ہے کہ راجپوت نہ تو خوشی سے کسی کی اطاعت قبول کرتے تھے اور نہ ہی حملہ آور یا دشمن کی تلوار کے نیچے آنے پر اس سے رحم اور معافی طلب کرتے تھے۔ راجپوتوں کے بارے میں کہا جاتا تھا کہ جب وہ جنگ میں اپنی شکست دیکھتے تو اپنی عورتوں اور بچّوں کو خود موت کا جام پلا کر غنیم کے مقابلے میں جان دے دیتے تھے۔ مؤرخین نے لکھا ہے کہ راجپوت اپنی بات پر قائم رہنے والے اور ہر حال میں اپنا وعدہ نبھانے کے لیے مشہور تھے۔ اسی قوم کا رانا سنگرام سنگھ (Sangram Singh) المعروف رانا سانگا مشہور اور تاریخی حیثیت کے حامل چتوڑ کے حکم راں خاندان کا تھا جس کے بارے میں مؤرخین کے علاوہ ہندوستان میں مغل سلطنت کے بانی ظہیر الدّین بابر نے بھی لکھا ہے کہ تلوار اور نیزوں کے کئی گہرے گھاؤ ایسے تھے جن کے نشان رانا سانگا کے جسم پر دیکھے جاسکتے تھے۔ اس کی ایک آنکھ ضایع ہوچکی تھی اور ایک ہاتھ کٹ چکا تھا، مگر وہ بہادری میں یکتا تھا۔ مشہور ہے کہ رانا سانگا ہی نے لودھی حکم رانوں‌ کے خلاف بابر کو ہندوستان پر حملہ کرنے کے لیے مکتوب بھیجا تھا۔ مگر جب بابر نے مخالف فوج کو شکست دے کر یہاں‌ اپنی حکومت قائم کرنا چاہی تو رانا سانگا کو یہ بات پسند نہ آئی۔ وہ سمجھتا تھا کہ بابر ہندوستان پر قابض ہوگیا تو راجپوتوں کا اقتدار بھی قائم نہ رہ سکے گا۔ مغل حکومت کے قیام سے قبل رانا سانگا شمالی ہندوستان پر حکومت کرتا تھا اور ایک آزاد ہندو مہاراجہ تھا۔ آج سے تقریباً پانچ سو برس قبل بابر نے پانی پت کی پہلی جنگ میں ابراہیم لودھی کو شکستِ فاش دے کر ہندوستان میں مغل سلطنت قائم کی تھی۔ اسی وقت یہ مشہور ہوا تھا کہ رانا سانگا یا دولت خان لودھی نے ہی اسے دہلی پر حملہ کرنے کی دعوت دی تھی اور جب بابر نے ابراہیم لودھی کو پانی پت کے میدان میں شکست دے کر شمالی ہند میں‌ اپنی حکومت بنائی تو رانا نے اس کا دشمن بن گیا اور مقابلہ کرنے کی ٹھان لی۔ رانا سانگا اس مغل حملہ آور کی افواج کے مقابلے پر آیا اور 1527ء میں کنواہہ کے مقام پر جنگ میں شکست سے دوچار ہوا۔ رانا سانگا میدانِ جنگ سے زندہ لوٹ گیا اور دوبارہ بابر سے مقابلہ کرنے کا منصوبہ بنا رہا تھا جس کے لیے راجپوت سردار تیّار نہ تھے۔ وہ ایک بڑی شکست کے بعد مزید تنازع میں نہیں‌ پڑنا چاہتے تھے۔ مشہور ہے کہ بادشاہ کے رؤساء نے رانا سانگا کو زہر دے دیا تھا۔ بابر اور رانا سانگا کی جنگ سے متعلق کئی قصّے مشہور ہیں اور کہتے ہیں‌ کہ بابر کے ہی ایک نجومی نے اس کی شکست کی پیش گوئی کی تھی جس کے بعد بابر نے خدا سے فتح کے لیے دعا کی اور وعدہ کیا کہ وہ شراب نوشی اور دیگر بداعمالیاں ترک کر دے گا، جس کے بعد اس نے اپنے سپاہیوں کے سامنے جذباتی تقریر کے دوران قسم اٹھوائی کہ رانا سانگا کی فوج کا ڈٹ کر مقابلہ کریں‌ گے اور موت کو سامنے دیکھ کر میدان نہیں چھوڑیں‌ گے۔ رانا سانگا کے لشکر کی تعداد بابر کے سپاہیوں سے چار پانچ گنا زیادہ تھی لیکن بابر کی جذباتی تقریر اور قول و قرار کام کرگیا اور تعداد کے اس غیرمعمولی فرق کے باوجود بابر کو فتح حاصل ہوئی اور ہندوستان میں مغل خاندان کی بادشاہت کا بھی آغاز ہوگیا۔ رانا سانگا کا سنہ پیدائش 1482 ہے جسے مؤرخین نے شمالی ہندوستان کا آخری آزاد ہندو بادشاہ لکھا ہے۔ اپنے دورِ‌ اقتدار میں مہارانا سانگا نے کئی جنگوں میں کام یابی سمیٹی اور خاص طور پر دہلی کے لودھی خاندان کو زیر کرنے کے لیے کوششیں‌ کرتا رہا۔ اس نے ترائن کی دوسری جنگ کے بعد راجپوت قبائل اور ان کے بڑے سرداروں کو متحد کیا تھا اور بڑی طاقت بن گیا تھا، لیکن بابر کے ہاتھوں لودھیوں کی شکست کے بعد وہ ہندوستان پر راج کرنے کا اپنا خواب پورا نہیں کرسکا۔ مغل دور کے مشہور مؤرخ عبدالقادر بدایونی نے بھی رانا سانگا کو اپنی کتاب میں راجپوت قوم میں سب سے بہادر اور قابل بادشاہ لکھا ہے۔ ہندوستان میں‌ موجودہ راجستھان، مدھیہ پردیش، ہریانہ، گجرات کے شمالی حصّے اور امر کوٹ وغیرہ کے ساتھ سانگا نے سندھ کے کچھ علاقوں کو فتح کر کے انھیں‌ اپنا مطیع کیا تھا۔ رانا سانگا کی کالپی میں موت کے بعد راجپوت قوم نے اس کے بیٹے رتن سنگھ کو اس کا جانشین مان لیا تھا۔,Entertainment
420,تھینکس ٹو نیاز بابا…,https://urdu.arynews.tv/jawed-siddique-book-passage/,"بھارتی فلموں کے مکالمہ نویس اور کہانی کار جاوید صدیقی نے اپنے فنی سفر کا آغاز ستیہ جیت رے کی شہرۂ آفاق فلم شطرنج کے کھلاڑی سے بطور مکالمہ نویس کیا تھا۔ یہ بات ہے 1977 کی۔ فلم ‘دل والے دلہنیا لے جائیں گے’ کو شاید ہم سرحد پار کی فلم انڈسٹری کی، پڑوسی وڑوسی ملک کی کہانی کہہ کر ہم آسانی سے آگے نہیں‌ بڑھ سکیں‌ گے۔ محبّت کے جنون اور جذبے پر یہ فلم جاوید صدیقی کے قلم ہی سے نکلی تھی۔ اس کے علاوہ امراؤ جان، بازی گر، ڈر، غدار، ہم دونوں، چاہت، بازو، دِل کیا کرے، تال، زبیدہ، ہم کسی سے کم نہیں، کوئی مِل گیا جیسی معروف فلمیں بھی جاوید صدیقی کے کریڈٹ پر آئیں۔ جاوید صدیقی محض 17 سال کی عمر میں‌ ممبئی چلے گئے تھے جہاں فلم نگری میں اپنی قسمت آزمائی۔ جاوید صدیقی زندگی کی اسّی سے زائد بہاریں‌ دیکھ چکے ہیں۔ جاوید صدیقی فلمی دنیا سے قبل اردو صحافت سے وابستہ رہے۔ بھارتی فلم انڈسٹری کے اس سینئر قلم کار اور مصنّف نے کئی شخصیات کے خاکے بھی تحریر کیے جن پر مشتمل کتاب ""روشن دان” کے نام سے شایع ہوئی تھی۔ اس کتاب میں انھوں نے اعتراف کیا کہ نوّے فلمیں لکھنے کے باوجود ان کے اندر کہیں نہ ادب کے تئیں تشنگی باقی تھی اور ایک تخلیقی کسک موجود تھی جس نے یہ کتاب لکھنے کے لیے انہیں مہمیز کیا۔ جاوید صدیقی کی اس کتاب سے ہم ایک دل چسپ قصّہ یہاں نقل کررہے ہیں۔ یہ قصّہ جاوید صدیقی نے اک بنجارہ کے نام سے نیاز حیدر کا خاکہ قلم بند کرتے ہوئے بیان کیا ہے۔ انہی کی زبانی سنیے: بابا کا ایک مزے دار قصہ ہری بھائی (سنجیو کمار) نے مجھے سنایا تھا۔ جب تک وشوا متر عادل بمبئی میں رہے ہر سال اپٹا کی ’’دعوت شیراز‘‘ ان کے گھر پر ہوتی رہی۔ ہر نیا اور پرانا اپٹا والا اپنا کھانا اور اپنی شراب لے کر آتا تھا اور اس محفل میں شریک ہوتا تھا۔ ساری شراب اور سارے کھانے ایک بڑی سی میز پر چن دیے جاتے، جس کا جو جی چاہتا کھا لیتا اور جو پسند آتا وہ پی لیتا۔ یہ ایک عجیب و غریب محفل ہوتی تھی جس میں گانا بجانا ناچنا، لطیفے، ڈرامے سبھی کچھ ہوتا تھا۔ اور بہت کم ایسے اپٹا والے تھے جو اس میں شریک نہ ہوتے ہوں۔ ایسی ہی ایک ’’دعوتِ شیراز‘‘ میں ہری بھائی نیاز بابا سے ٹکرا گئے۔ اور جب پارٹی ختم ہوئی تو اپنے ساتھ اپنے گھر لے گئے۔ ہری بھائی دیر سے سوتے تھے اور دیر سے جاگتے تھے، اس لیے وہاں بھی صبح تک محفل جمی رہی۔ پتہ نہیں کس وقت ہری بھائی اٹھ کے سونے کے لیے چلے گئے اور بابا وہیں قالین پہ دراز ہو گئے۔ دوسرے دن دوپہر میں ہری بھائی سو کر اٹھے اور حسبِ معمول تیّار ہونے کے لیے اپنے باتھ روم میں گئے۔ مگر جب انھوں نے پہننے کے لیے اپنے کپڑے اٹھانے چاہے تو حیران ہو گئے، کیوں کہ وہاں بابا کا میلا کرتا پاجامہ رکھا ہوا تھا اور ہری بھائی کا سلک کا کرتا اور لنگی غائب تھے۔ ہری بھائی نے نوکر سے پوچھا تو تصدیق ہو گئی کہ وہ مہمان جو رات کو آئے تھے صبح سویرے نہا دھوکر سلک کا لنگی کرتا پہن کے رخصت ہو چکے ہیں۔ کہانی یہاں ختم نہیں ہوتی۔ اس کہانی کا دوسرا حصہ یہ ہے کہ کچھ دو مہینے بعد ایک دن اچانک نیاز بابا ہری بھائی کے گھر جا دھمکے اور چھوٹتے ہی پوچھا: ’’ارے یار ہری! پچھلی دفعہ جب ہم آئے تھے تو اپنا ایک جوڑ کپڑا چھوڑ گئے تھے وہ کہاں ہے؟‘‘ ہری بھائی نے کہا: ’’آپ کے کپڑے تو میں نے دھلوا کے رکھ لیے ہیں مگر آپ جو میرا لنگی کرتا پہن کے چلے گئے تھے وہ کہاں ہے؟‘‘ بابا نے بڑی معصومیت سے اپنی داڑھی پر ہاتھ پھیرا، سر کھجایا اور بولے: ’’ہمیں کیا معلوم تمھارا لنگی کرتا کہاں ہے؟ ہم کوئی ایک جگہ کپڑے تھوڑی بدلتے ہیں؟‘‘ ہری بھائی جب بھی یہ قصہ سناتے تھے بابا کا جملہ یاد کر کے بے تحاشہ ہنسنے لگتے تھے۔‘‘ نیاز حیدر کی پہلو دار شخصیت کو عیاں کرتے ہوئے جاوید صدیقی ایک جگہ یہ واقعہ بیان کرتے ہیں: جوہو کولی واڑہ اور اس کے آس پاس بہت سی چھوٹی موٹی گلیاں ہیں، بابا ایسی ایک گلی میں گھس گئے۔ دور دور تک اندھیرا تھا، دو چار بلب جل رہے تھے مگر وہ روشنی دینے کے بجائے تنہائی اور سناٹے کے احساس کو بڑھا رہے تھے۔ بابا تھوڑی دور چلتے پھر رک جاتے، گھروں کو غور سے دیکھتے اور آگے بڑھ جاتے۔ اچانک وہ رک گئے، سامنے ایک کمپاؤنڈ تھا جس کے اندر دس بارہ گھر دکھائی دے رہے تھے۔ ان میں سے کوئی بھی گھر ایک منزل سے زیادہ نہیں تھا اور بیچ میں چھوٹا سا میدان پڑا ہوا تھا جس میں ایک کنواں بھی دکھائی دے رہا تھا۔ بابا نے کہا یہی ہے اور گیٹ کے اندر گھس گئے۔ میں بھی پیچھے پیچھے تھا مگر ڈر رہا تھا کہ آج یہ حضرت ضرور پٹوائیں گے۔ بابا کمپاؤنڈ کے بیچ میں کھڑے ہو گئے۔ چاروں طرف سناٹا تھا۔ کسی گھر میں روشنی نہیں تھی۔ بابا نے زور سے آواز لگائی: ’’لارنس…‘‘ کہیں سے کوئی جواب نہیں آیا۔ میرا خوف اور بڑھنے لگا۔ کولیوں کی بستی ہے وہ لوگ ویسے ہی سرپھرے ہوتے ہیں آج تو پٹائی یقینی ہے۔ بابا زور زور سے پکار رہے تھے: ’’لارنس… لارنس!…‘‘ اچانک ایک جھوپڑے نما گھر میں روشنی جلی، دروازہ کھلا اور ایک لمبا چوڑا بڑی سی توند والا آدمی باہر آیا، جس نے ایک گندا سا نیکر اور ایک دھاری دار بنیان پہن رکھا تھا۔ جیسے ہی اس نے بابا کو دیکھا ایک عجیب سی مسکراہٹ اس کے چہرے پر پھیل گئی: ’’ارے بابا! کدھر ہے تم؟ کتنا ٹائم کے بعد آیا ہے؟‘‘ یہ کہتے کہتے اس نے بابا کو دبوچ لیا اور پھر زور زور سے گوانی زبان میں چیخنے لگا۔ اس نے بابا کا ہاتھ پکڑا اور اندر کی طرف کھینچنے لگا: ’’آؤ آؤ اندر بیٹھو… چلو چلو‘‘ پھر وہ میری طرف مڑا: ’’آپ بھی آؤ ساب! آجاؤ آ جاؤ اپنا ہی گھر ہے۔ ‘‘ ہم تینوں ایک کمرے میں داخل ہوئے جہاں دو تین میزیں تھیں، کچھ کرسیاں اور ایک صوفہ، اندر ایک دروازہ تھا جس پر پردہ پڑا ہوا تھا۔ بابا پوچھ رہے تھے: ’’کیسا ہے تُو لارنس؟… ماں کیسی ہے؟… بچہ لوگ کیسا ہے؟‘‘ اتنی دیر میں اندر کا پردہ کھلا اور بہت سے چہرے دکھائی دینے لگے۔ ایک بوڑھی عورت ایک میلی سی میکسی پہنے باہر آئی اور بابا کے پیروں پر جھک گئی۔ بابا نے اس کی خیر خیریت پوچھی، بچوں کے سر پہ ہاتھ پھیرا اور جب یہ ہنگامہ ختم ہوا تو لارنس نے پوچھا: ’’کیا پیئیں گے بابا؟‘‘ ’’وہسکی…‘‘ بابا نے کہا۔ لارنس اندر گیا اور وہسکی کی ایک بوتل ٹیبل پہ لا کے رکھ دی۔ اس کے ساتھ دو گلاس تھے، کچھ چینی کچھ نمک سوڈے اور پانی کی بوتلیں۔ بابا نے پیگ بنایا، لارنس الٰہ دین کے جن کی طرح ہاتھ باندھ کر سامنے کھڑا ہو گیا: ’’اور کیا کھانے کاہے بابا؟… ماں مچھّی بناتی، اور کچھ چہیئے تو بولو… کومڑی (مرغی) کھانے کا موڈ ہے؟‘‘ بابا نے مجھ سے پوچھا: ’’بولو بولو بھئی کیا کھاؤ گے؟‘‘ میری سمجھ میں نہیں آ رہا تھا کہ بابا کی اتنی آؤ بھگت کیوں ہو رہی ہے۔ اگر ایسا بھی ہوتا کہ وہ لارنس کے مستقل گراہکوں میں سے ایک ہوتے تو بھی رات کے دو بجے ایسی خاطر تو کہیں نہیں ہوتی۔ یہاں تو ایسا لگ رہا تھا جیسے بابا اپنی سسرال میں آ گئے ہوں۔ تھوڑی دیر میں تلی ہوئی مچھلی بھی آ گئی، ابلے ہوئے انڈے بھی اور پاؤ بھی۔ بہر حال مجھ سے برداشت نہیں ہوا، کھانا کھاتے ہوئے میں نے بابا سے پوچھا: ’’بابا اب اس راز پر سے پردہ اٹھا ہی دیجیے کہ اس لارنس اور اس کی ماں سے آپ کا کیا رشتہ ہے؟‘‘ کہانی یہ سامنے آئی کہ برسوں پہلے جب بابا اپنی ہر شام لارنس کے اڈے پر گزارا کرتے تھے تو ایک دن جب لارنس کہیں باہر گیا ہوا تھا اس کی ماں کے پیٹ میں درد اٹھا تھا، درد اتنا شدید تھا کہ وہ بیہوش ہو گئی تھی۔ اس وقت بابا اسے اپنے ساتھ لے کر اسپتال پہنچے، پتہ لگا کہ اپینڈکس پھٹ گیا ہے، کیس بہت Serious تھا آپریشن اسی وقت ہونا تھا ورنہ موت یقینی تھی۔ بابا نے ڈاکٹر سے کہا آپ آپریشن کی تیاری کیجیے اور نہ جانے کہاں سے اور کن دوستوں سے پیسے جمع کر کے لائے، بڑھیا کا آپریشن کرایا اور جب لارنس اسپتال پہنچا تو اسے خوش خبری ملی کہ اس کی ماں موت کے دروازے پہ دستک دے کے واپس آ چکی ہے۔ تھینکس ٹو نیاز بابا…. اس کہانی میں ایک خاص بات یہ ہے کہ لارنس اور اس کی ماں کے بار بار خوشامد کرنے کے باوجود بابا نے وہ پیسے کبھی واپس نہیں لیے جو انھوں نے اسپتال میں بھرے تھے۔ صبح تین بجے کے قریب جب میں بابا کو لے کر باہر نکل رہا تھا تو میں نے پلٹ کر دیکھا تھا، لارنس کی ماں اپنی آنکھیں پونچھ رہی تھی اور لارنس اپنے ہاتھ جوڑے سَر جھکائے اس طرح کھڑا تھا جیسے کسی چرچ میں کھڑا ہو۔‘‘",Entertainment
421,اُن کو دے دو نکال کر آنکھیں!,https://urdu.arynews.tv/humera-athar-book-passage/,پچھلے دنوں میری ملاقات ایک ایسی خاتون سے ہوئی جنہیں ”رنگ برنگی آنکھوں“ کا شوق ہے۔ اگر آپ رنگی برنگی آنکھوں کی اصطلاح پر حیران ہورہے ہیں تو آپ کو اس کی پوری اجازت ہے کیوں کہ میں بھی پہلے اسی طرح حیران ہوئی تھی۔ غالبؔ کی پیش گوئی تو قصّۂ پارینہ ہوئی کہ: لے آئیں گے بازار سے جا کر دل و جاں اور سائنس نے تو وہ ترقی کی ہے کہ دل و جاں پر کیا منحصر ہے گردہ، پھیپھڑا، آنکھیں، زبان، ہاتھ، پاؤں غرض انسانی جسم کے تمام اعضاء یعنی ”اسپیئر پارٹس“ باآسانی ”بازارِ شفا“ میں دستیاب ہو جاتے ہیں۔ اسی پر بس نہیں، بازار میں خریداروں کے شوق کی تسکین کے لئے ”اسپیئر پارٹس“ کی مختلف ”ورائٹیز“ بھی تیار کی جارہی ہیں۔ تجربے کے طور پر ”بازارِشفا“میں سب سے پہلے آنکھوں کی مختلف ورائٹیز لائی گئی ہیں۔ آنکھوں کو فوقیت دینے کی وجہ شاید یہ ہو کہ ”بازارِ شفا“کے کاری گر یعنی ڈاکٹر صاحبان بھی اس حقیقت کو سمجھتے ہیں کہ ”انکھیاں بڑی نعمت ہیں بابا۔“ پہلے اگر کسی کی آنکھوں کے دیے بجھنے لگتے تھے تو ڈاکٹر صاحبان اس کی زندگی کا چراغ گل ہونے سے قبل اس کے دیے کی لو دوسرے دیے سے جوڑ کر اسے پھر سے منّور کردیا کرتے تھے۔ ڈاکٹر اسے قرنیہ کی تبدیلی کہتے ہیں۔ یہ قرنیہ کسی مرنے والے کی وصیت کے مطابق اس کی وفات کے فوراً بعد آنکھوں سے نکال لیا جاتا ہے۔ اب ایک چیز اور ایجاد ہوئی ہے۔ نام اس کا ”کنٹیکٹ لینس“ ہے۔ رنگ بھی اس کے کئی ہیں اور خوبی یہ کہ اسے آپ اپنے قرنیے پر لگا دیں، دیکھنے والے کو آپ کی ”ہوشیاری“ کا پتا بھی نہیں چلے گا اور آپ کی آنکھوں کی رنگت بھی بدل جائے گی۔ کنٹیکٹ لینس بغیر رنگ کے بھی ہوتے ہیں۔ چناں چہ ڈاکٹر صاحبان اب صرف قرنیہ کا آپریشن نہیں کرتے بلکہ آپ کی آنکھوں کو آپ کا پسندیدہ رنگ بھی دیتے ہیں۔ آپ کنٹیکٹ لینس لینے کی خواہش کا اظہار کریں تو فوراً دریافت کیا جائے گا۔ ”کس رنگ میں چاہئے؟ نیلا، لال، ہرا، کتھئی ہر رنگ موجود ہے۔“ بالکل اسی طرح جیسے کپڑے کی دکان پر بزاز تھان پھیلا کر کہتا ہے۔”بہن جی، ڈیزائن پسند کر لیں، رنگ اور بھی مل جائیں گے۔ نیلا، پیلا، لال، ہرا، اودا، پانچ ورائٹیز ہیں اس میں۔“ اس لینس کی ایک خوبی اور بھی ہے، یعنی اسے لگانے کے لئے خدانخواستہ کسی کا نابینا ہونا یا اس کی بینائی کا کمزور ہونا ضروری نہیں۔ اگر آپ کی بینائی کمزور ہے تو آپ اپنی آنکھیں ٹیسٹ کرا کے چشمے کی طرح لینس کا نمبر لے لیں ورنہ آپ کے سامنے بغیر نمبر کے تمام رنگ کے لینس رکھے ہیں۔ ”نظرِ انتخاب“ ڈالئے اور کوئی بھی رنگ پسند کرلیجئے۔ میری ملاقات جس خاتون سے ہوئی تھی وہ رنگوں کی میچنگ کے معاملے میں اتنی ”حسّاس“ ہیں کہ لباس، نیل پاش اور لِپ اِسٹک سے لے کر آنکھوں تک سب میچنگ کلر میں چاہتی ہیں۔ اس روز وہ ”بازارِ شفا“ میں رنگ برنگی آنکھوں (لینس) کی خریداری کے سلسلے میں ہی آئی تھیں۔ ہمیں نہیں معلوم کہ انہوں نے کس کس رنگ کی آنکھیں خریدیں لیکن اتنا اطمینان ضرور ہے کہ وہ بے ضرر سی خاتونِ خانہ تھیں۔ لہٰذا، ان کے ”آنکھیں بدلنے“ سے کسی کو بھی نقصان پہنچنے کا اندیشہ نہیں ہے۔ گھر والے بھی چند دنوں میں ان کی اس عادت سے بخوبی واقف ہوجائیں گے اور ان کی رنگ بدلتی آنکھوں کی پروا نہیں کریں گے۔ ہم اس بات سے بھی خوف زدہ نہیں ہیں کہ معاشرے کے جرائم پیشہ افراد کنٹیکٹ لینس سے ناجائز فائدہ اٹھائیں گے یعنی کوئی چور کالی آنکھوں کے ساتھ چوری کرنے کے بعد نیلی آنکھیں لگا کر مجمع میں شامل ہو کر ”چور چور، لینا، پکڑنا، جانے نہ پائے“ کی صدائیں لگانے لگے گا۔ ظاہر ہے ہم اس سے کیوں خوف زدہ ہوں۔ یہ دردِ سر تو محکمۂ پولیس کا ہے۔ ہم تو صرف ایسے ”عاشقِ صادق“ کے لئے پریشان ہیں جو اپنی محبوبہ کی نیلی آنکھیں دیکھ کر بڑے پیار سے کہے گا۔  ”جان! تمہاری آنکھوں میں جھیل جیسی گہرائی ہے۔ تمہاری نیلگوں آنکھوں میں ڈوب جانے کو جی چاہتا ہے۔“ اور اس بات پر محبوبہ بجائے شرمانے کے جھٹ لینس نکال کر اس کی ہتھیلی پر رکھ دے گی۔ ”لو ڈوب سکتے ہو تو ڈوب جاؤ، مرو گے تھوڑی۔“ عاشق بے چارہ چکرا کر محبوبہ کی طرف دیکھے گا تو نیلگوں آنکھوں میں ”شبِ دیجور“ کی سیاہی نظر آئے گی۔ یا کبھی کسی محبوبہ کو غصہ آیا اور اس کی اصلی آنکھیں لال پیلی ہونے لگیں تو عاشق اسے منانے کی بجائےشانِ بے نیازی سے کہے گا۔ ”دیکھو جی! میرے پاس بھی نیلے اور پیلے رنگ کے کنٹیکٹ لینس ہیں۔ اگر تمہاری آنکھیں لال پیلی ہوسکتی ہیں تو میری آنکھیں بھی نیلی پیلی ہوسکتی ہیں۔“ تصّور کیجئے اس وقت بیچاری محبوبہ کی آنکھوں سے برستی برسات کا کیا منظر ہو گا۔ برستی برسات پر خیال آیا کہ ان آنکھوں کے ساتھ رونا منع ہے کیوں کہ پھر یہ بھی ممکن ہے کہ آنسوؤں کے ساتھ آنکھیں بھی بہہ جائیں۔ کنٹیکٹ لینس کے استعمال کا ایک نقصان یہ بھی ہوگا کہ کبھی کسی نے غصّے میں آنکھیں دکھانی شروع کیں تو دوسرا نہایت پیار سے داغؔ کا شعر پڑھتے ہوئے اپنے کنٹیکٹ لینس نکال کر اس کی ہتھیلی پر رکھ دے گا۔ داغؔ آنکھیں نکالتے ہیں وہاُن کو دے دو نکال کر آنکھیں (سینئر صحافی، فکاہیہ نگار حمیرا اطہر کے کالموں کے مجموعہ” بات سے بات” سے انتخاب، ان کی یہ تحریر 1979ء میں پاکستان کے ایک مؤقر جریدے میں شایع ہوئی تھی),Entertainment
422,بیگم انیس قدوائی اور ’’آزادی کی چھاؤں میں‘‘,https://urdu.arynews.tv/anees-qudwai-book/,"یہ بیگم انیس قدوائی کا مختصر تعارف اور ان کی اُس خود نوشت کی تحریری جھلک ہے جو ایک طرف تو متحدہ ہندوستان کے حالات اور بٹوارے کی کرب انگیز کہانیاں سناتی ہے اور دوسری طرف اسے پڑھ کر ہم اس زمانے کی کئی نمایاں شخصیات اور ان کے کارناموں سے بھی واقف ہوسکتے ہیں۔ کتاب کی مصنّف بیگم انیس قدوائی نے اس آپ بیتی میں ایک جگہ لکھا ہے۔ ""1947ء میں اپنا چوٹ کھایا ہوا، رِستا ہوا دل لے کر دہلی پہنچی تو گاندھی جی نے خاندان کی سب سے بیکار ہستی کو ایک ایسا کام سونپ دیا جس کی اہمیت کا اندازہ اب ہو رہا ہے۔ اسی کی بدولت میں نے بہت کچھ سیکھا۔ اور اسی سلسلے میں انسانیت و بہیمیت کے بہتیرے مناظر نظر سے گزرے۔” بیگم انیس قدوائی گاندھی اور ان کی فکر سے بہت متاثر تھیں۔ گاندھی بھی ان کے لیے فکر مند رہتے تھے۔ انیس کے شوہر کی بٹوارے کے موقع پر ہلاکت کے بعد گاندھی جی نے دل گرفتہ اور مایوس انیس قدوائی کے نام اپنے خط میں لکھا: ""تمہارا درد اتنا وزنی ہے کہ اس کو سوچ کر ہی تکلیف ہوتی ہے، یہ درد بانٹنا مشکل ہے لیکن تم تو انیس ہو، تم ان کیمپوں میں جاؤ، جہاں ایسے ہی مایوس دلوں کی بھیڑ لگی ہے۔ جاؤ اور انہیں دلاسہ دو۔ کیوں کہ تم ہی ایسا کرسکتی ہو۔” انیس قدوائی نے ایسا ہی کیا اور پھر وہ ایک باشعور عورت، علم و ادب کی شوقین خاتون ہی نہیں رہیں، بلکہ ایک سماجی کارکن کے طور پر بھی شہرت پائی، ایک ایسی خاتون جس نے بلا تفریقِ مذہب و ملّت بٹوارے کے موقع پر فسادات سے متاثرہ خاندانوں کو سنبھالا اور ان کی باقی ماندہ زندگی کو بہتر بنانے کے لیے جو کچھ بن پڑا، وہ کیا۔ اگر ہندوستان میں ادبی دنیا پر نظر ڈالیں تو انیسویں صدی میں خواتین نے جہاں ناول، افسانہ، مختلف موضوعات پر تحریریں‌ لکھ کر نام و مقام بنایا وہیں آپ بیتیاں بھی سامنے آئیں اور ان میں ہم متحدہ ہندوستان کے حالات، دلّی کی بربادی کا قصّہ، آزادی کی جدوجہد اور تقسیمِ ہند کے نتیجے میں جو کچھ ہوا، اس کی تفصیل پڑھ سکتے ہیں۔ بیگم انیس قدوائی کی خود نوشت نے بھی قارئین کو اپنی جانب متوجہ کیا۔ ان کی یہ آپ بیتی ’’آزادی کی چھاؤں میں‘‘ کے عنوان سے شایع ہوئی اور بہت مشہور ہوئی تھی۔ اس میں انیس قدوائی نے اپنے فلاحی کاموں اور اس دوران ہونے والے تجربات کے ساتھ ہندوستان کی تاریخی اور سماجی تصویر بھی پیش کی ہے۔ اس کتاب کا ترجمہ انگریزی میں بھی کیا گیا۔ یہ خود نوشت ایک ذاتی ڈائری کی طرح ہے جس میں 1947 میں آزادی کے دوران پیش آنے والے واقعات اور اس کے کچھ سال بعد کا احاطہ کیا گیا ہے۔ ادیب اور سماجی کارکن انیس قدوائی بارہ بنکی کے مشہور نیشنلسٹ قدوائی خاندان کی فرد تھیں۔ وہ بھارت میں 1956 سے 1968 تک راجیہ سبھا کی رکن بھی رہیں۔ ان کے والد وکیل تھے اور معروف اخبار ’کامریڈ‘ اور ’نیو ایرا‘ میں مزاحیہ کالم بھی لکھتے تھے۔ بیگم قدوائی 1902ء میں پیدا ہوئیں اور 1982ء تک حیات رہیں۔ ان کے خاوند کا نام شفیع احمد قدوائی تھا اور ان کے بھائی اُس وقت کے وزیرِ قانون رفیع احمد قدوائی تھے۔ خاوند کے فسادات میں مارے جانے کے بعد بیگم صاحبہ لاوارث بچّوں کو تحفظ دینے اور ان کی دیکھ بھال کے اداروں کے قیام کے لیے کوشاں رہیں۔ یہ خود نوشت اردو نثر کی کسی بھی مصنّفہ کی سواںح اور تاریخ کی کتاب کے مقابلے میں اس لیے زیادہ اہمیت اختیار کرجاتی ہے کہ اسے ایک باہمّت، بلند حوصلہ عورت نے رقم کیا جس کا گھر بٹوارے نے چاٹ لیا تھا، لیکن اس نے اپنی زندگی کو بامقصد اور تعمیری انداز سے گزارا اور اپنے غم و اندوہ کو ایک مثبت طاقت میں تبدیل کر دیا۔ انیس قدوائی کی اس خود نوشت میں ان کی نثر پُر زور اور شگفتہ ہے۔ وہ اپنا طرزِ تحریر خوب صورت اشعار سے اس طرح سجاتی ہیں کہ اکثر مقامات پر ان کی نثر میں اشعار کی وجہ سے معنی خیزی پیدا ہوگئی ہے۔ اس کتاب کے پیش لفظ میں انیس قدوائی لکھتی ہیں۔ ""انیسویں صدی کا صعوبت، افلاس اور افراتفری سے بھرپور دور اپنی دکھ بھری کہانیوں کی بدولت جہاں تاریخ کا جزو بنا، وہیں اس مردم خیز زمانے نے ایسی ایسی شخصیتیں بھی ہندوستان کو تفویض کیں جنہوں نے تاریخ، صحافت، علم، سیاست اور شعر و ادب کی دنیا کو بھی مالا مال کر دیا۔” اپنی کتاب کے مندرجات سے متعلق وہ لکھتی ہیں، ""اگلے صفحات میں آپ جن قابلِ قدر ہستیوں سے روشناس ہوں گے، وہ سب انیسویں صدی کی پیداوار اور بیسویں صدی کی تاریخ ساز شخصیتیں تھیں۔ ان کی علمی قابلیت، اخلاقی کردار، تدبر، خوش ذوقی، دنیا سے محبت بھرا لگاؤ اور دینی خوش عقیدگی موجودہ دور میں شاید عجیب معلوم ہو، لیکن وہ اس وقت ہمیں آئیڈیل، موزوں اور خالص ہندوستانی پیداوار کی حیثیت سے بہت محبوب تھے۔” وہ مزید رقم طراز ہیں، ""لکھنے کا کوئی مقصد ہونا چاہیے، لیکن ماضی کو دہراتے وقت اکثر مقصد نگاہ سے اوجھل ہو کر صرف خاکہ یا افسانہ رہ جاتا ہے۔ ہاں یہ ہوسکتا ہے کہ قارئین اس میں سے اپنی پسند کی یا ضرورت کی کوئی بات چن لیں۔ صفحاتِ کاغذ پر اجاگر ہونے والوں کی خاک مٹی میں مل چکی۔ بس یہ اندیشہ ہے کہ کہیں یہ ویرانے دیوانوں کا تختۂ مشق نہ بن جائیں۔ بقول صفیؔ لکھنوی آج دیوانہ اڑاتا ہے جو ویرانے کی خاککل اڑائے گا یونہی ویرانہ دیوانے کی خاک اس لیے اس خاک کو سمیٹ، عزت و احترام کے ساتھ نذرِ گلستاں کر رہی ہوں۔” بیگم انیس قدوائی نے اپنی اس خودنوشت میں ایک مقام پر لکھا، ""1947ء میں اپنا چوٹ کھایا ہوا، رِستا ہوا دل لے کر دہلی پہنچی تو گاندھی جی نے خاندان کی سب سے بیکار ہستی کو ایک ایسا کام سونپ دیا جس کی اہمیت کا اندازہ اب ہو رہا ہے۔ اسی کی بدولت میں نے بہت کچھ سیکھا۔ اور اسی سلسلے میں انسانیت و بہیمیت کے بہتیرے مناظر نظر سے گزرے۔ اقبال کا شعر پڑھا تو بہت مرتبہ تھا مگر اس کے صحیح معنیٰ سمجھ میں آنے کا شاید یہی وقت مقرر تھا اور میں قائل ہو گئی کہ واقعی؎ نگاہِ مردِ مومن سے بدل جاتی ہیں تقدیریں دہلی میں لاکھوں آدمی دیکھے مگر ان میں اور ہندوستان کے اس قدیم مایہ ناز انسان میں کوئی مناسبت نہ تھی۔ یہ ایک نیا دور تھا جس میں ہماری شجاعت اور سورمائی بچہ کو قتل کر کے بھی اتنی ہی مطمئن اور خوش ہو سکتی تھی جتنا کہ کسی بڑے دشمن کو ختم کر کے ہوتی۔ مسلمان بے تحاشا بھاگ کر کسی کونے میں چھپ کر اسی طرح خدا کا شکر ادا کرتا تھا جیسے کوئی میدان مار کر آیا ہو۔ ایک دوسرا کسی کی پیٹھ میں چھرا گھونپ کر خوشی سے ناچ جاتا تھا کہ وہ پورا سپاہی بن گیا ہے۔ ملیح چہروں والے نوجوان لڑکے کالج اور اسکولوں کو چھوڑ کر دیا سلائی، مٹی کا تیل، اینٹیں اور چاقو اکٹھا کرنا تحصیل علم سے زیادہ ضروری سمجھتے تھے۔ اور پھر گھر جلا سامنے اور ہم سے بجھایا نہ گیا یہ تھا سینتالیس، اڑتالیس کا ہندوستان جس کی تصویر میں آپ کو دکھانا چاہتی ہوں۔ اس لیے نہیں کہ پڑھنے والے لطف اندوز ہوں بلکہ اس لیے کہ: تازہ خواہی داشتن گر داغ ہائے سینہ راگاہے گاہے باز خواں ایں قصۂ پارینہ را اسی کتاب میں انیس قدوائی نے اپنے شوہر سے خط کتابت کا بتایا ہے جو تقسیم کے موقع پر دوسرے شہر میں مقیم تھے، وہاں وہ کیا کررہے تھے اور جب فسادات پھوٹے تو ان پر کیا بیتی یہ سب اس کتاب میں بتایا ہے۔ یہ کتاب اپنے طرزِ تحریر کے سبب ایک تصویری کہانی بن گئی ہے جس میں کرب ہے، کڑے وقت میں انسانی رویّوں کی منظر کشی ہے اور بہت کچھ جسے پڑھ کر دل بھر آئے۔ انیس قدوائی کو طنز و مزاح اور انشائیہ نگاری سے دل چسپی اپنے والد سے ورثہ میں ملی تھی۔ ""آزادی کی چھاؤں میں” کے علاوہ ان کی تصنیف ""نظرے خوش گزرے” اور ""اب جن کے دیکھنے کو” کے نام سے شایع ہوئیں۔ آخرالذّکر ان کے تحریر کردہ 13 دل چسپ اور یادگار خاکوں کا مجموعہ” ہے۔",Entertainment
423,فکر تونسوی اور ‘وارنٹ گرفتاری’,https://urdu.arynews.tv/fikr-tonsvi-urdu-writer-2/,بڑے لوگوں کی بڑی باتیں‌۔ ارفع و بلند خیالات، اجلی اور روشن فکر مگر انکسار، عاجزی ایسی کہ کیا کہیے۔ ہر ایک سے شفقت سے پیش آنا، سکھانا، خوش دلی سے اصلاح کرنا اور اس طرح کہ دوسرے کو ناگوار نہ گزرے اور تیسرے کو خبر نہ ہو۔ ایسے ہی تھے فکر تونسوی! وہ زندہ دل اور شگفتہ بھارتی ادیب کی حیثیت سے ہمیشہ یاد رکھے جائیں گے۔ ادب کی دنیا میں رام نارائن بھاٹیہ نے فکر تونسوی کا نام اپنایا اور شہرت و مقام پایا۔ تونسوی لاہور کے کئی ادبی رسالوں کے مدیر رہے۔ شاعری کی، لیکن وجہِ شہرت طنز و مزاح ہے۔ ان کا آبائی گاؤں تونسہ شریف، ضلع ڈیرہ غازی خان ہے۔ ان کی زندگی بہت مفلسی کے عالم میں گزری، بہت جد وجہد کی۔ انہی کے لفظوں میں کہ کئی پیشے اختیار کیے، ٹیچری، خوش نویسی، تاجروں کی ایجنسی، گھٹیا اور سستے اخباروں کی ایڈیٹری وغیرہ۔ یہاں ہم ان کی کتاب ‘وارنٹ گرفتاری’ کا وہ پارہ نقل کر رہے ہیں جس میں انھوں نے اپنا تعارف ‘مصنّف کا کچا چٹھا’ کے عنوان سے لکھا ہے۔ یہ 1966ء کی تحریر ہے، ملاحظہ کیجیے۔ ‘مصنف کا نقلی نام فکر تونسوی ہے (اصلی نام کافی واہیات تھا) پہلی جنگِ عظیم میں پیدا ہوا اور تیسری جنگِ عظیم میں کوچ کر جائے گا۔ والدین غریب تھے اس لیے والدین یعنی غریبوں کے حق میں لکھنے کی عادت پڑ گئی۔ اس کی خواہش ہے کہ غریب ہمیشہ قائم رہیں کہ کوئی ہمیشہ لکھتا رہے۔ شروع شروع میں نظمیں لکھتا تھا جو اس کی اپنی سمجھ میں بھی نہیں آتی تھیں۔ بڑی مشکل سے اس کی سمجھ میں یہ بات آئی کہ وہ گھٹیا شاعر اور بڑھیا نثر نگار ہے۔ چنانچہ نثر میں مزاحیہ اور طنزیہ چیزیں لکھنے لگا۔ پہلے اسے یقین نہیں آتا تھا کہ وہ اچھا لکھتا ہے۔ لیکن جب قارئین نے شور مچا دیا کہ وہ اعلیٰ ترین طنز نگار ہیں، تب اسے بھی اپنے اعلیٰ ترین ہونے کا یقین آگیا۔ جس دن یہ یقن ٹوٹ گیا وہ خود کشی کر لے گا۔ شکل بھونڈی ہے، تحریر خوب صورت ہے اور یہ دونوں چیزیں خداداد ہیں۔لوگ اس کی تحریر پڑھ کر اسے دیکھنا چاہتے ہیں، جب دیکھ لیتے ہیں تو اس کی تحریریں پڑھنا چھوڑ دیتے ہیں۔ اس لیے مصنّف دنیا سے منھ چھپاتا پھرتا ہے۔ عزّت قائم رکھنے کے لیے انسان کو سب کچھ کرنا پڑتا ہے۔ وہ اب تک ہزاروں صفحے لکھ چکا ہے اور لاکھوں مداح پیدا کرچکا ہے۔ اس کا دعویٰ ہے کہ لاکھوں صفحے اور کروڑوں مداح اس کی ارتھی کے ساتھ جائیں گے۔ جن میں زیرِ نظر کتاب اور اس کے پڑھنے والے بھی شامل ہوں گے۔,Entertainment
424,سلطنتِ رومہ:‌ تعمیر سے فنا کے گھاٹ اترنے تک,https://urdu.arynews.tv/roman-empire/,اٹلی میں ایک دریا کا نام ٹائبر ہے جو شمال کی طرف سے آتا ہے اور رومہ یا روم سے گزر کر پچیس میل نیچے بحیرۂ روم میں جا گرتا ہے۔ یہ دریا کبھی شاہراہِ تجارت تھا۔ رومہ اور اٹلیتاجر کشتیوں میں مال بھر کر فلورنس سے نیپلز اور دیگر مقامات تک آتے جاتے تھے اور اس دریا کے کنارے ایک مقام سر سبزی اور دل کشی کی وجہ سے بہت مشہور تھا۔ وہاں تاجر خیمے لگا کر راتوں کو ٹھہرتے اور صبح کو روانہ ہو جاتے۔ ولادتِ مسیح سے ساڑھے سات سو سال پہلے ان تاجروں نے چندہ کر کے وہاں ایک سرائے بنا دی جہاں رفتہ رفتہ ایک شہر بن گیا۔ یہی شہر روم کہلاتا ہے جو اڑھائی ہزار برس سے اٹلی کا دارالخلافہ ہے۔ تشکیلِ رومہاس زمانے میں ہر خاندان کا سردار الگ تھا جو خاندانی جھگڑے چکاتا۔ شادیاں کراتا۔ ہر معاملے میں حکم چلاتا اور اپنے قبیلے کی بستیوں کو حملہ آوروں سے بچاتا تھا۔ چھٹی صدی قبل مسیح میں ایشیا کا قبیلہ وہاں جا نکلا جس کے سردار Tarquins کہلاتے تھے۔ ان کی قابلیت اور شجاعت سے متاثر ہو کر اہلِ روم نے انہیں اپنا سردار تسلیم کر لیا اور یہ صورتِ حال سو سال تک باقی رہی۔509 قبلِ مسیح میں وہاں ایک اسمبلی بھی تھی جس میں تمام اختیارات خواص کے نمائندوں (Patricians) کے پاس تھے۔ صدر، وزراء ، اور مجسٹریٹ ان ہی سے منتخب ہوتے تھے۔ اور عوامی نمائندوں (Plebcians) کی کوئی تجویز اس وقت تک قانون نہیں بن سکتی تھی جب تک خواص اسے منظور نہ کرتے۔ اس جمہوریت نے رفتہ رفتہ گرد و نواح کے تمام قبائل کو قابو کر لیا۔ پھر مزید پاؤں پسارے۔ یہاں تک کہ 265 قبل مسیح میں روم ایک خاصی طاقت بن گئی۔ اب فتوحات کا سلسلہ شروع ہوا۔ ایک کے بعد ایک علاقے سلطنتِ رومہ کا حصّہ بن گئے۔ سلطنتِ رومہ یا رومی سلطنت، زمانۂ قدیم کی وہ سلطنت تھی جس کا دارُ الحکومت روم بنا۔ محققین لکھتے ہیں‌ کہ رومہ نہ ایک دن میں تعمیر ہوا اور نہ ایک دن میں فنا کہ گھاٹ اُترا، لیکن یورپ سے رومی شہشاہی کا ناپید ہونا اتنا عظیم سانحہ تھا کہ ‘‘سقوطِ رومہ‘‘ سنتے ہی چشمِ تصور میں ایک نہایت خوفناک نقشہ ابھر آتا ہے، گویا بے درد و وحشی اس شہر کی دولت و حشمت کے انبار سمیٹ کر اسے آگ اور خون کی جولان گاہ بنا رہے ہیں، حالانکہ رومہ کی عظمت آہستہ آہستہ زائل ہوئی تھی۔مؤرخین نے سہولت کے خیال سے اس کی تسخیر کا آخری سال 476ء قرار دیا ہے، کیوں کہ اس سال مغربی رومی سلطنت کے شہنشاہ نے اپنا تاج و تخت وحشی سردار اوڈوسر کے حوالے کیا جس نے شہنشاہی نہیں بلکہ صرف اٹلی کی فرماں روائی پر اکتفا کیا۔ یہ مت سمجھیے کہ جنگلی قبیلے کسی بیرونی سردار کے زیرِ قیادت اچانک رومہ پر چڑھ آئے تھے۔ تاریخ ہمیں بتاتی ہے کہ رومی سلطنت کے پہلے شہنشاہ آگسٹس کے زمانے ہی میں ان قبائل کو اٹلی میں آباد ہونے کی اجازت مِل گئی تھی۔ وہ عرصے تک سلطنت کے لیے جنگجو سپاہی بھی مہیا کرتے رہے اور اُونچے درجے کے سرکاری عہدے بھی حاصل کرتے رہے۔ اوڈوسر نے ان قبائلی سپاہیوں سے اٹلی کے ایک تہائی علاقے کا وعدہ کر کے سرداری کا منصب حاصل کر لیا، رومی شہشاہ کو جب یقین ہو گیا کہ وہ اس کے مقابلے عہدہ بر آ نہیں ہو سکتا تو عافیت اسی میں سمجھی کہ تخت چھوڑ الگ ہو جائے۔ ادھر قسطنطنیہ کے شہنشاہ زینو نے اگرچہ اڈوسر کی حکومت تسلیم نہ کی، تاہم اسے معزول کرنے کے لیے بھی کوئی قدم نہ اٹھایا اور اس کے لیے وہی خطاب استعمال کرتا رہا جو مغربی رومی سلطنت کہ امیروں کا عام لقب تھا۔ مشرقی گاتھوں کہ سردار تھیوڈورک نے اڈوسر کو میدانِ جنگ میں شکستِ فاش دی اور صلح اس شرط پر ہوئی کہ دونوں مشترکہ طور پر حکومت کا کاروبار جاری رکھیں۔ پھر تھیوڈورک نے اڈوسر کو دعوت میں بُلا کر اپنے ہاتھ سے اس کا سَر قلم کر دیا۔مغربی رومی سلطنت کہ خاتمے کہ ساتھ یورپ قسطنطنیہ کے اثر سے نکل کے وحشی اقوام کے تسلط میں آ گیا، تاہم آگے چل کر اُسے موقع مِل گیا کہ اپنی مخصوص تہذیب کو نشوونما دے۔,Entertainment
425,فراق گورکھپوری سے ایک یادگار ملاقات,https://urdu.arynews.tv/firaq-gorakhpuri-punjab-university/,پنجاب یونیورسٹی چنڈی گڑھ کے پوسٹ گریجویٹ ڈیپارٹمنٹ آف انگلش میں میرے رفقائے کار میں ڈاکٹر مسز نرمل مکرجی بھی تھیں، جو امریکا کی کسی یونیورسٹی سے انگریزی کے ہندوستانی ناول نویس آر کے ناراین پر ڈاکٹریٹ کر کے لوٹی تھیں۔ ان سے معلوم ہوا کہ الٰہ آباد میں وہ فراق گورکھپوری کی انڈر گریجویٹ کلاس میں تھیں اور ان سے ذاتی طور پر انس رکھتی تھیں۔ میں چونکہ شعبۂ انگریزی کی لٹریری سوسائٹی The Three Hundred کا پروفیسر انچارج تھا، میں نے انہیں اس بات پر راضی کر لیا کہ اب کے جب وہ اپنے والدین سے ملنے الٰہ آباد جائیں تو فراق گورکھپوری صاحب کو راضی کریں کہ وہ پنجاب یونیورسٹی میں ایک توسیعی لیکچر دینے کے لیے تشریف لائیں۔ ہم ٹرین سے فرسٹ کلاس کا کرایہ اور دیگر متعلقہ اخراجات کے ذمہ دار ہوں گے، ان کی رہائش کا گیسٹ ہاؤس میں بندوبست ہو گا۔اور میں ذاتی طور پر ایک چپراسی کو ان کی خدمت کے لیے ہر وقت ان کے پاس حاضر رہنے کا انتظام کر دوں گا، اور ان کے آرام کا خیال رکھنے کے لیے خود بھی موجود رہوں گا۔ فراق گورکھپوری آئے۔ آڈیٹوریم میں ان کی تقریر نے جیسے ہم سب کو مسحور کر لیا۔ شستہ انگریزی لہجہ، اس پر ہر پانچ چھ جملوں کے بعد اردو سے (موضوع سے متعلق) ایک دو اشعار، اور پھر انگریزی میں گل افشانی۔ یہ تجربہ ہم سب کے لیے نیا تھا، کیونکہ ہم تو کلاس روم میں صرف (اور صرف) انگریزی ہی بولتے تھے۔ ایک گھنٹہ بولنے کے بعد تھک گئے۔ میں چونکہ اسٹیج پر تھا اور مجھے بطور شاعر جانتے تھے، مجھے کہا کہ جب تک وہ تھرموس سے ’’پانی‘‘ پی کر سانس لیں گے، میں کچھ سناؤں۔ میں نے اپنی ایک نظم انگریزی میں اور ایک اردو میں سنائی۔ تین چار گھونٹ ’’پانی‘‘ پینے اور دس پندرہ منٹ تک آرام کرنے کے بعد پھر تازہ دَم ہو گئے۔ ایک بار پھر چالیس پنتالیس منٹوں تک بولے۔ کیا اساتذہ اور کیا طلبہ، سبھی مسحور بیٹھے تھے، کسی کو خیال ہی نہ آیا کہ کتنا وقت گزر چکا ہے۔ تب کلائی کی گھڑی کی طرف دیکھا اور کہا، ’’بھائی، کوئی کھانا وانا بھی ملے گا کہ نہیں!‘‘ اور تب طلبہ کو بھی خیال آیا کہ انہیں ہوسٹل کے میس میں کھانے کے لیے پہنچنا ہے، جس کا وقت گزر چکا ہے۔ شام کو میں گیسٹ ہاؤس پہنچا تو انتظار ہی کر رہے تھے۔ میں وہسکی کی ایک بوتل اپنے اسکوٹر کے بیگ میں رکھ کر لایا تھا اور باورچی خانے میں سوڈے کی بوتلیں پہلے ہی لا کر رکھ دی گئی تھیں۔ تھوڑی دیر میں ڈاکٹر راج کمار بھی آ گئے۔ خاموش طبع انسان تھے اور بہت کم پیتے تھے، اس لیے گفتگو کا فرض ہم دونوں نے ہی ادا کیا۔ میں مودبانہ انداز سے ، لیکن کوئی چبھتی ہوئی بات کہہ دیتا اور پھر ان کے منہ سے گل افشانی شروع ہو جاتی۔ ایک موضوع جو زیرِ بحث آیا اور جس میں مراتب کا خیال رکھے بغیر میں نے کھل کر بحث کی، وہ شعرا کے لیے ایک آفاقی موضوع کے طور پر ’’عشق‘‘ تھا۔ فارسی اور اردو کے حوالے سے بات شروع ہوئی اور فراق صاحب نے کہا کہ دنیا کی کوئی زبان ایسی نہیں ہے، جس میں دنیائے قدیم سے آج تک یہ موضوع اوّل و آخر نہ رہا ہو۔ ’’شعرا کے لیے تو التمش و اولیات سے لے کر آخرت اور عاقبت تک عشق ہی عشق ہے۔‘‘ انہوں نے اردو اور فارسی سے درجنوں مثالیں گنوانی شروع کر دیں تو میں نے ’’عذر مستی‘‘ کا فائدہ اٹھاتے ہوئے عرض کیا کہ ہم تینوں انگریزی کے اساتذہ یہ جانتے ہیں کہ یورپ کی سب زبانوں کے قدیم ادب میں’’ عشق ‘‘ کی وہ pre-eminent position نہیں، جس کا دعویٰ آپ فرما رہے ہیں۔ ہومرؔ کا موضوع ہیلنؔ کا اغوا نہیں ہے، حالانکہ سمجھا یہی جاتا ہے، بلکہ دیوتاؤں کے دو الگ الگ فرضی گروپوں ، مسئلہ جبر و قدر کے عمل اور ردِّعمل کی نقاشی ہے۔ دو تمدنوں کے بیچ کا سنگھرش ہے۔ دانتےؔ کا موضوع بھی عشق نہیں ہے (جنس تو بالکل نہیں ہے، جیسے کہ فارسی ادب میں امرد پرستی کے حوالے سے ہے)۔ دانتےؔ کے بارے میں یہ سوچنا غلط ہے کہ چونکہ ’’ بیاترچےؔ ‘‘ جنت میں اسے راہ دکھاتی ہے، اس لیے تانیثی حوالہ فراموش نہیں کیا جا سکتا۔ اسی لیے وہ اپنے تصور میں آگ کی بھٹّیوں میں ’’پاولوؔ ‘‘ اور ’’فرانچسکاؔ ‘‘ کو حالتِ جماع میں دیکھتا ہے کہ یہ ظاہر ہو کہ جنسی آزاد روی دوزخ کا پیش خیمہ ہے۔ فراق جیسے حالتِ استغراق میں مبہوت سے بیٹھے میری طرف دیکھتے رہے۔ تب میں نے کہا کہ شیکسپیئر نے اتنی بڑی تعداد میں ڈرامے لکھے لیکن ان میں صرف تین ایسے ہیں جنہیں کھینچ تان کر عشق کے زمرے میں رکھا جا سکتا ہے۔ ’’انتھونی اینڈ کلیوپیٹرا‘‘، ’’رومیو اینڈ جولیٹ‘‘، تو یقیناً مرد اور عورت کے عشق کے موضوع پر ہیں، لیکن ’’اوتھیلو‘‘ عشق کے علاوہ رنگ و نسل اور ازدواجی زندگی کے بارے میں بھی ہے۔ اس سے پیچھے جائیں تو چودھویں صدی میں ہمیں ’’داستان‘‘ کے زمرے میں چاسرؔ کا طویل بکھان ملتا ہے، جس میں عشق سرے سے ہے ہی نہیں۔ اس سے پہلے زمان وسطیٰ کی تخلیق Beowolf ہے، اس کا بھی عشق سے براہِ راست کوئی تعلق نہیں، تو انگریزی ادب کی شروعات تو عشق کے الوہی یا جنسی مسائل سے کوئی تعلق نہیں رکھتی۔ لواطت تو خیر، …..میں کچھ کہتے کہتے رک گیا، کیونکہ فراق چونکے۔ بوتل سے وہسکی انڈیل کر میرا گلاس پوری طرح بھر دیا اور بولے، ’’انگریز سالے تو نا مرد ہیں، لیکن آپ درست کہتے ہیں، فارسی کے حوالے سے جو اردو کی مائی باپ ہے، البتہ اوّل و آخر عشق صحیح ہے کہ نہیں؟‘‘ میں نے عرض کیا، ’’جی ہاں، صحیح ہے۔‘‘ خوش ہو گئے۔ فرمایا، ’’کبھی الٰہ آباد آئیں تو غریب خانے پر بھی تشریف لائیں۔ (بھارتی ادیب، شاعر اور نقّاد ستیہ پال آنند کے قلم سے),Entertainment
426,گریش کرناڈ: بغیر کسی جھجک اور خوف کے اپنی بات کہنے والا,https://urdu.arynews.tv/girsh-karnad-india-art-litrature/,گریش کرناڈ اور اننت مورتی کا تعلق کرناٹک سے تھا۔ انگریزی پر اہلِ زبان جیسی گرفت، مگر دونوں نے ادب میں ذریعۂ اظہار اپنی مادری زبان کنڑ (Kannada ) کو بنایا۔ دونوں فرقہ پرستی، تعصب اور معاشرتی تقسیم اور تصادم کے خلاف، روز بروز پھیلتے ہوئے اندھیرے میں روشنی کی علامت تھے۔ ضمیر کی آزادی کے علم بردار، بغیر کسی جھجک اور خوف کے اپنی بات کہنے والے۔ اننت مورتی جن کا ناول ’سنسکار‘ جدید دور کے ہندوستانی فکشن میں ایک کلاسیک کی حیثیت رکھتا ہے۔ (اس ناول پر فلم بھی بن چکی ہے اور اردو میں ترجمہ کیا جا چکا ہے) وہ بھی اس قبیل کے انسان تھے۔ اننت مورتی اور گریش، دونوں ادب اور اخلاق، سیاست اور اخلاق کے تعلق میں گہرا یقین رکھتے تھے۔ دونوں معتوب ہوئے، دونوں نے کیریئر کے لحاظ سے ممتاز اور معروف سطحو ں پر زندگی گزاری، دونوں کا شمار ہمارے دور کے سب سے بااثر پبلک انٹلکچوئلز میں کیا جاتا ہے۔ اننت مورتی کی دوستی انتظار صاحب سے بھی تھی اور وہ بھی انتظار صاحب کے ساتھ بکر کے لیے شارٹ لسٹ ہوئے تھے۔ آصف فرخی نے ’’سفر کے خوش نصیب ‘‘ میں ان کا تفصیلی ذکر کیا ہے۔ دیار مغرب میں جب اننت مورتی اور انتظار والہانہ انداز سے گلے ملے تو سب کو حیرت ہوئی کہ بظاہر ایک دوسرے کے حریف ملکوں سے تعلق کے باوجود، یہ کیسی محبت ہے؟ گھر پر لڑتے ہیں، باہر محبت کرتے ہیں۔ گریش کرناڈ سے بھی انتظار صاحب کی پرانی ملاقات تھی۔ دونوں میں تخلیقی رویے کی سطح پر خاصی مماثلت ہے۔ ٹامس مان کی کہانی The Transposed Head سے دونوں نے استفادہ کیا ہے۔ انتظار حسین نے نرناری میں اور گریش کرناڈ نے ہیودن میں۔ ان کے متعدد ڈراموں کے ترجمے دیسی بدیسی زبانوں میں کئے جا چکے ہیں۔ ان میں اردو بھی شامل ہے، تغلق کی وجہ سے۔ اردو میں یہ ڈرامہ آصف فرخی نے منتقل کیا تھا۔ گریش کو کچھ لوگ اپنے زمانے کے ہندوستان کا سب سے اہم اور بڑا ڈرامہ نویس کہتے ہیں جس نے دیومالا اور تاریخ کو اس دور کے معاشرے اور مسائل کی فن کارانہ پیشکش کا وسیلہ بنایا۔ گریش کرناڈ کی شہرت کا آغاز ان کے ڈرامے ’ییاتی‘ سے ہوا تھا۔ مہا بھارت کے اس معروف کردار کو انہوں نے انسان کی کبھی نہ ختم ہونے والی ہوس پرستی کی علامت کے طور پر دیکھا ہے۔ اس طرح دو زمانے ایک مرکزپر سمٹ آئے ہیں اور وقت، مقام کی قید سے آزاد ایک لازوال سچائی کے بیان کا وسیلہ بن گئے ہیں۔ اسی کردار کو مرکز میں رکھ کر رام چندرن نے چار مہیب پینلز پر مشتمل اپنا میورل ییاتی خلق کیا تھا جس کی نمائش عالمی پیمانے پر کی گئی، ابراہم القاضی کی طرف سے، اب یہ مہیب میورل نیشنل گیلری آف ماڈرن آرٹ، نئی دہلی کی ملکیت ہے۔ بلراج مین را نے میورل کی تکمیل کے موقع پر اپنے جریدے شعور کی طرف سے رام چندرن کی ڈرائنگز پر مشتمل ایک کتابچہ شائع کیا تھا- گریش کرناڈ سے میری ملاقات ایک اتفاق کا نتیجہ تھی۔ کوئی بتیس تینتیس برس پرانی بات ہے۔ وہ اپنی دو دستاویزی فلمیں بنا رہے تھے Lamp in A Niche اور The World is a Bridge ۔ ان میں پہلی فلم تصوف پر تھی، دوسری بھکتی کے موضوع پر۔ ایک صبح ان کا فون آیا کہ ملنا چاہتے ہیں۔ شاید اسی روز شام کا وقت طے ہوا۔ وہ آئے۔ اپنی عام روش کے مطابق کھادی کے کرتے پاجامے میں ملبوس، پسینے میں شرابور۔ تصوف والی فلم کے سلسلے میں انہیں کچھ مدد چاہیے تھی۔ کچھ شوٹنگ دلی میں مہرولی کے علاقے کی، کچھ بستی حضرت نظام الدین اور چراغ دلی کے آس پاس ہونی تھی۔ اس کے بعد آگرہ، فتح پور سیکری اور اجمیر شریف جانا تھا۔ ان کی خواہش تھی کہ اس سفر کے دوران میں ساتھ رہوں۔ فلم کا اسکرپٹ شمع زیدی نے لکھا تھا۔ پروگرام طے ہونے کے بعد کام شروع کیا گیا، حضرت خواجہ بختیار کاکی کے مزار اور قطب مینار کے علاقے سے جو دور دور تک حیرت انگیز آثار سے بھرا ہوا ہے۔ (اناماری شمل Annemarie Shimmel ) اپنے لیکچرز کے دوران قطب مینار کو ہمیشہ اپنا محبوب (My Beloved Qutab Minar ) بتاتی تھیں۔ سو سیڑھیوں سے بنے ہوئے مینار کا حسن ایک لازوال صلابت اور شکوہ رکھتا ہے۔ گریش کرناڈ کے مزاج میں ایک عجیب غریب سادگی اور کام کرنے کے انداز میں ڈسپلن بہت تھی۔ وہ بڑے اور اہم مناصب پر فائز رہے۔ جہاں بھی رہے نیک نام رہے۔ پونا فلم انسٹی ٹیوٹ کے ڈائریکٹر، انگلستان میں نہرو میوزیم اینڈ لائبریری کے سربراہ، سنگیت ناٹک اکیڈمی کے صدر، مغرب کی کئی یونیورسٹیوں میں وزٹنگ پروفیسر، مگر راہ چلتے پہچان لیے جانے کے باوجود کوئی ناز نخرہ نہیں، کوئی تصنع اور نخوت نہیں۔ کوئی ہاؤ بھاؤ نہیں۔ عام انسانوں سے انہی کی سطح پر ملنا اور بے تکلف باتیں کرنا اور کیسی بے مثال! گونجیلی آواز! ہم صبح سویرے مہرولی کی طرف چل پڑتے تھے تاکہ دھوپ میں تیزی آنے سے پہلے اپنا کام پورا کر لیں۔ کسی کتبے یا پتھر کا ایک چھوٹا سا شاٹ لینے سے پہلے بھی وہ اپنے آپ کو پوری طرح مطمئن کرنا چاہتے تھے۔ اس کا مفہوم کیا ہے؟ پس منظر کیا ہے؟ … عمر کیا ہے؟ قطب مینار کے اطراف آج بھی ایک ایک گم گشتہ زمانے کا اور مہرولی کی آبادی میں ایک کھوئی ہوئی دلی کا سراغ ملتا ہے۔اپنی فلم میں انہوں نے دونوں کو پھر سے زندہ کر دیا ہے۔ مہرولی کے بعد بستی حضرت نظام الدین، حسن ثانی نظامی صاحب کا گھر، قرۃ العین حیدر کے، لفظوں میں مرحوم دلی کی بھولی بسری روایات کا آخری مرکز ! وہاں دو تین روز کی مصروفیت تھی۔ گریش کو حیرانی اس بات پر ہوئی کہ حسن ثانی صاحب صبح کے ناشتے پر بھی اصرار کرتے تھے۔ اپنی وضع اور روایت کے مطابق ان کا اہتمام بھی زبردست ہوتا تھا۔ پہلی صبح ہم وہاں پہنچے تو حسن صاحب کے ایک خدمت گار نے ہمیں بیٹھتے ہی ایک سینی میں ناشتہ لا کر رکھ دیا … دلّی کا روایتی قورمہ اور چپاتیاں۔ گریش بلاتکلف بیٹھ گئے۔ چند منٹ بعد حسن صاحب آئے اور یہ منظر دیکھا تو اپنے ملازم سے خفا کہ اس نے ان کے عام مریدوں کے لیے بھاری مقدار میں تیار کیا جانے والا ناشتہ لا کر رکھ دیا تھا۔ دیر تک معذرت کرتے رہے، پھر سب کو ساتھ لے کر ایک الگ کمرے میں داخل ہوئے۔ وہاں میز انواع و اقسام کے پکوانوں سے آراستہ تھی … حلوے، پراٹھے، کباب، کوفتے، پھل، مٹھائیاں … گریش یہ سب دیکھ کر بس مسکرائے اور بیٹھ گئے۔ ان کے لیے یہ اتفاق ایک معاشرتی تجربہ بھی تھا۔ آگرہ، فتح پور سیکری اور اجمیر شریف کا سفر، ایک الگ قسم کا تجربہ تھا۔ راستے میں جگہ جگہ ڈھابے۔ ہم بالعموم وہیں کہیں رک کر کھانا کھا لیتے تھے۔ کھانے کے معاملے میں گریش کا مزاج بھی انتظار صاحب جیسا تھا۔ ڈھابوں میں آلو گوبھی کے پراٹھے سے لے کر کھوئے کے پراٹھے تک، ہر قسم کی بدپرہیزی کا سامان ملتا تھا۔ ایک بار بستی نظام الدّین میں انتظار صاحب اور میں ٹہل رہے تھے۔ رات کے کوئی آٹھ بجے۔ بھوک محسوس ہوئی تو وہیں ایک ہوٹل میں کھانا کھا لیا۔ وہاں سے نکلے تو حلوے پراٹھے کی دکان پر نظر پڑی۔ انتظار صاحب نے کہا… کھانا ہمیں یہاں کھانا چاہیے تھا۔ تو گریش کرناڈ کا بھی یہی حال تھا۔ جو سامنے آیا، کھا لیا۔ کہیں کوئی تکلف نہیں، بس منہ کا مزہ نہ بگڑے۔ اجمیر شریف میں ہمارے علی گڑھ کے فارغ التحصیل ایک دوست وہاں کے گدی نشینوں میں تھے۔ انہوں نے گریش کرناڈ کے لیے درگاہ کے پرانے تبرکات کی فلم بندی کا انتظام بھی کر دیا۔ مگر پہلی ہی صبح کو ایک انوکھا تماشا سامنے تھا۔ کیا دیکھتے ہیں کہ گریش سر پر ایک بڑے سے ٹوکرے میں، پھولوں سمیت، ریشمی چادر اور غالباً نذرانے کا لفافہ لیے ہوئے چلے آرہے ہیں۔ میں نے کہا، یہ کیا؟ بولے۔ شمیم صاحب رسم تو نبھانی ہی چاہیے، پھر متین صاحب (ہمارے دوست)… کچھ کہتے کہتے رک گئے۔درگاہ شریف کے صحن میں مغلیہ عہد کے دو عظیم الجثہ دیغوں (دیگوں) میں زائرین اپنے نذرانوں کی رقم ڈالتے رہتے ہیں۔ شام تک کوئی کہتا ہے ہزاروں، کسی کا اندازہ یہ ہے کہ لاکھوں جمع ہو جاتے ہیں۔ انہیں دیغوں میں لنگر کا کھانا پکتا ہے۔ لنگر کی تقسیم کا منظر بہت دل خراش ہوتا ہے۔ دھکم پیل، شور شرابہ اور کچھ سخت کلامی کا سلسلہ، آپس میں ناقابل بیان بے تکلفی، غرضیکہ اس منظر کو کیمرے میں منتقل کرتے وقت گریش کرناڈ اور ان کی پوری ٹیم بہت بدحظ ہوئی۔ اس آزمائش سے نکلنے کے بعد گریش نے کہا۔ اس کے لیے تو ہمیں ’کچھ اور انتظام کرنا ہو گا‘۔ کچھ اور انتظام سے مراد یہ کہ چالیس پچاس افراد کے لیے کھانے کا الگ سے انتظام ہو، بطور لنگر۔ متین صاحب نے سارا انتظام کر دیا۔ ایک حجرے میں لنگر کا کھانا ہوا، خاموشی کے ساتھ ۔ گریش کرناڈ کو الجھن اس بات کی تھی کہ ان کی فلم میں لنگر کی تقسیم کے منظر سے عام دیکھنے والے، جو تصوف اور درگاہوں کی روایت سے، رسموں سے واقف نہیں، بدمزہ نہ ہوں۔ گریش کرناڈ اسی فلم کے سلسلے میں کسی ’زندہ صوفی‘ سے ملنے کے متمنی بھی تھے۔ میں نے کہا، زیادہ تو بہروپیے ہیں، ہاں دلّی میں ایک بزرگ ہیں، زید ابوالحسن فاروقی صاحب، نقشبندیہ سلسلے کے بزرگ۔ وقت طے کرنے کے بعد ہم نے ان کی خانقاہ کا رخ کیا۔ ترکمان گیٹ کے قریب اس گلی میں جہاں رضیہ سلطانہ کی قبر ہے۔ یہ خانقاہ بھی اپنے آپ میں ایک دنیا ہے۔ زید میاں کے حجرے کے سامنے مرزا مظہر جان جاناں کی قبر، کچھ اور قبریں۔ ایک بیش قیمت کتب خانہ۔ ہر طرف خاموشی اور پاکیزگی۔ اس فضا کو بہت خوبصورتی کے ساتھ فلمایا گیا۔ گریش کرناڈ ہمارے زمانے کے سب سے روشن خیال، بے تعصب اور روادار انسانوں میں تھے۔ مسلمان اقلیت جن حالات سے دوچار ہے، اس سے گریش بہت فکرمند تھے۔ گوری نیکش کی ہلاکت سے پہلے تین معروف دانش وروں اور اساتذہ کا (پروفیسر پنسارے، پروفیسر دھایولکر، پروفیسر کال برگی) یکے بعد دیگرے قتل اور روز بروز بگڑتے ہوئے ماحول سے پروفیسر اننت مورتی اور گریش کرناڈ، دونوں بہت دل گرفتہ تھے۔ دونوں نے زیادتیوں کے خلاف آواز اٹھائی، دونوں سماجی سطح پر سرگرم رہے۔ دونوں کو بہت خراب حالات سے گزرنا پڑا۔ دونوں نے کیا کچھ نہ سہا۔ مگر اپنے ضمیر اور اظہار کی آزادی کا سودا نہ کیا۔ گریش کرناڈ سے پہلے اننت مورتی رخصت ہوئے۔ ان کے مخالفین نے انہیں ہوائی سفر کا ٹکٹ بھیج دیا تھا کہ اگر یہاں رہنا انہیں پسند نہیں تو جب چاہیں یہاں سے پڑوس کے ملک منتقل ہو جائیں۔ طعنے، تشنے، گالیاں، دھمکیاں، آئے دن کا قصہ۔ روشن نظری اور رواداری کے لیے یہ زمین بہت تنگ ہے، ادھر بھی اور ادھر بھی۔ ہماری دنیا ایک نئے دور، ظلمت کے دائرے میں داخل ہو چکی ہے۔ اور گریش کرناڈ نے تو ہمیشہ زندگی کا وہ انداز اختیار کیا جب بہرحال نامقبول ہونا تھا۔ انہوں نے ٹیگور کے بارے میں اپنی یہ رائے کبھی نہیں چھپائی کہ وہ ڈرامہ نگار دوئم درجے کے تھے۔ اسی طرح نائپال کو نوبیل انعام ملنے پر انہوں نے بیباکانہ کہا کہ جو ادیب کسی خاص قوم یا فرقہ کو مسلسل تعصب اور نفرت کا نشانہ بناتا چلا آرہا ہے (اپنی دونوں متعلقہ کتابوں Among the Believers اور Inside Islam میں) اسے اس (عالمی) اعزاز کا حق نہیں پہنچتا۔ بنگلور ایئرپورٹ کو وہ ٹیپو سلطان کے نام سے منسوب کرنا چاہتے تھے۔ زندگی کے بہت سے معاملات میں اجتماع کے بالمقابل ایک اکیلی آواز سچائی کی آواز ہوتی ہے، مبنی برحق اور معقول۔ انسانی تعلقات کی سطح پر گریش کرناڈ ہمیں پرانے دور کی شرافت، وضع داری اور رکھ رکھاؤ کی یاد دلاتے تھے۔ ہمارا ملنا جلنا زیادہ نہیں تھا، اکا دکا خط اور گھریلو تقریبات میں شرکت، مگر ان تمام آداب اور روایات کے ساتھ جو اب ماند پڑتی جا رہی ہیں۔ انہیں ہماری مشترکہ تاریخ سے، طرز زندگی سے، زبان اور کلچر سے غیر معمولی دلچسپی تھی۔ انہیں اپنی قدیم روایت، دیومالا، فکری اور تہذیبی میراث کے ساتھ ساتھ انسان دوستی اور عقلیت پسندی کے نئے میلانات سے بھی قلبی تعلق تھا۔ اس شیرازے کو بکھرتے ہوئے دیکھنا اتنا ہی غم آلود تجربہ تھا جتنا گھر کے طاق میں رکھے ہوئے چراغ کا ناوقت بجھ جانا۔ مگر آندھی میں اپنے چراغوں کی حفاظت کہاں تک کی جا سکتی ہے۔ سو، گریش کرناڈ بھی ایک پرچھائیں کی طرح بالآخر چپ چاپ چلے گئے۔ (بلند پایہ ناقد، دانش وَر، ادیب اور ڈرامہ نگار پروفیسر شمیم حنفی کے قلم سے),Entertainment
427,غدر اور غالب کی ’’دستنبو‘‘,https://urdu.arynews.tv/urdu-poet-ghalib-book-1857/,غدر ہوا اور مغل سلطنت، جو برائے نام سہی ایک عظیم الشّان روایت کا نشان اور ایک مخصوص تہذیب کی علامت تھی، ختم ہو گئی۔ بہادر شاہ ظفرؔ قید کر لئے گئے۔ ان کے حامیوں اور حمایتیوں، ان کے متوسلین اور متعلقین پر آفتیں آئیں اور اس انتشار میں برطانوی حکومت کا تسلط ہوا، جس کے معنی تھے ایک جاگیردارانہ نظام، ایک نیا صنعتی نظام، ایک نئی دیہی معیشت، نئے طبقاتی تعلقات اور نیا انداز فکر، نئی امیدیں اور نئی مایوسیاں، مگر یہ سب دیکھنے اور سمجھنے والوں کے لئے تھا۔ غدر کو کس نے کس نظر سے دیکھا، یہاں اس کی تفصیل میں جانے کا موقع نہیں لیکن غالبؔ نے اسے جو اہمیت دی ہے وہ نظر انداز کرنے کی چیز نہیں۔ اس سے غالبؔ کے ذہن کا پتہ چلتا ہے۔ اپنے خطوط میں انھوں نے غدر کا تذکرہ کثرت سے کیا ہے۔ یہی نہیں ایک مختصر سی کتاب بھی جو روزنامچے کی حیثیت رکھتی ہے، دوران غدر میں ’’دستنبو‘‘ کے نام سے لکھی۔ یہ ایک ذاتی یادداشت ہونے اور تاثرات سے لبریز ہونے کے باوجود بہت کچھ نہیں بتاتی۔ خطوط اور دستنبو کو پیش نظر رکھا جائے تو یہ معلوم ہوتا ہے کہ، (1) غالبؔ غدر کو کسی مخصوص طبقہ کے نمائندے کی حیثیت سے نہیں دیکھ رہے تھے کیونکہ غدر کی طبقاتی نوعیت ان کے سامنے نہ تھی۔ (2) انھوں نے رست خیز بے جا کو یہ کہہ کر ظاہر کیا ہے کہ وہ بعض وجوہ سے اس ہنگامے سے خوش نہ تھے۔ (3) غدر کے زمانے میں ذاتی تکلیفیں اور آلام بھی ان کے لئے روح فرسا تھیں۔ (4) ابتدائی خطوط میں یہ خیال بار بار ملتا ہے کہ غدر کے جو حالات ہیں لکھ نہیں سکتا۔ (5) امرا اور رؤسا اور شہزادوں پر جو مصیبتیں آئیں، ان کے ذکر میں دوستی اور ذاتی غم کا اظہار زیادہ ہے۔ (6) انگریزوں میں سے جو مارے گئے ان سے ہمدردی ہے۔ اس ہمدردی میں بھی ذاتی دوستی اور شناسائی کا خیال زیادہ ہے لیکن ساتھ ہی ان کی خوبیوں کا بھی احساس ہے۔ ’’دستنبو‘‘ میں بھی انھیں ’جہانداران داد آموز، دانش اندر نکو خوائے نکو نام‘‘ کہا ہے۔ (7) غالبؔ کو غدر کے غیرمنظّم ہونے کا احساس ہے۔ (8) انھیں اس کا بھی غمناک احساس ہے کہ انگریزوں نے غدر کے فرو ہونے کے بعد خاص طور سے مسلمانوں کو سزائیں دی ہیں اور دہلی سے باہر نکال دیا ہے۔ (9) باغیوں نے قتل و غارت، لوٹ مار میں امتیاز برتا، غالبؔ اس کے شاکی ہیں لیکن وہ انگریزوں کی ان زیادتیوں سے بھی خوش نہیں جو غدر کے بعد عمل میں آئیں۔ (10) غالبؔ کو مغل حکومت کے ہمیشہ کے لئے ختم ہو جانے کا کوئی خاص غم نہیں معلوم ہوتا حالانکہ آخری چند سال ان کے دربار دہلی سے وابستگی کے سال تھے۔ ان باتوں کی روشنی میں اگر غالبؔ کے رجحان کا اندازہ لگایا جائے تو واضح ہوگا کہ غدر کے متعلق غالبؔ کوئی گہری سیاسی رائے نہ رکھتے تھے کہ جب حکومت بدلی تو انھیں حیرت نہ ہوئی بلکہ ان کے لئے یہ کوئی ایسی بات ہوئی جس کا انھیں پہلے ہی سے یقین تھا۔ انگریز غدر کے بعد بہت پہلے ہی سے سیاست اور انتظام مملکت میں اتنے دخیل تھے کہ جب وہ باقاعدہ حاکم ہو گئے تو ان لوگوں کو جنھیں غدر سے کوئی نقصان نہیں پہنچا کچھ زیادہ فرق معلوم نہیں ہوا۔ غالبؔ کا نقطۂ نظر اس سلسلہ میں یہ معلوم ہوتا ہے کہ غدر کی وجہ سے پیدا ہونے والی سیاسی تبدیلی کو ایک حقیقت اور انگریزی حکومت کو ایک نئی سلطنت سمجھ کر قبول کر لیا جائے۔ اس لیے ان کے اندر اس نئی حکومت کے خلاف کوئی جذبہ نہیں معلوم ہوتا۔ ان باتوں سے غالبؔ کی وطن دوستی یا قوم پرستی کے متعلق کوئی ایسا نقطۂ نظر قائم کرنا جو واضح طور پر انھیں پرانے جاگیردارانہ نظام کا دشمن، نئی انگریزی سرکار کا خوشامدی بنا دے، صحیح نہ ہوگا۔ غالبؔ کا ادراک غدر کے معاملہ میں ایک حقیقت نگار کا ادارک تھا اور تصور پرست ہونے کے باوجود حالات کو سمجھنے کی کوشش کرتا تھا۔ بعض منطقی نگاہ رکھنے والوں کو یہ بات تضاد کی حامل نظر آئے گی لیکن تھوڑے سے غور سے یہ بات واضح ہو جائے گی کہ غالبؔ کا خلوص اور نظریۂ فن تھا، جو انھیں عقائد میں عینیت پسند اور صوفی بنانے کے باوجود حقیقت پسندی کی طرف مائل کرتا تھا۔ ان کے یہاں شعر اس طرح ڈھلتے تھے،بینیم از گداز دل، در جگر آتشے چوسیلغالبؔ اگر دمِ سخن، رہ ضمیر من بری ’’دستنبو‘‘ اور ’’مہر نیمروز‘‘ دیکھنے کے بعد یہ سوال بھی پیدا ہوتا ہے کہ غالبؔ کے پیش نظر کوئی فلسفۂ تاریخ بھی تھا یا نہیں؟ اس کا اندازہ ہو سکے تو غالبؔ کے شعور کا بھی اندازہ لگایا جا سکے گا۔ کیونکہ ایک شخص کا اندازۂ شعور ہی زندگی اور اس کے مظاہر کے متعلق اس کا رویہ متعین کرتا ہے۔ ’’مہر نیمروز‘‘ آغاز آفرینش سے لے کر ہمایوں کے وقت تک کی مختصر تاریخ ہے۔ یہ اس مجوزہ پرتوستان کا پہلا حصہ ہے جس میں تیموری بادشاہوں کی تاریخ بہادر شاہ ظفرؔ تک لکھنے کا کام غالبؔ کے سپرد ہوا تھا۔ غالبؔ اس کا پہلا حصہ ہی لکھ سکے تھے کہ دنیا بدل گئی اور دوسرا حصّہ ’’ماہ نیم ماہ‘‘ وجود ہی میں نہ آیا۔ (غالب کا تفکّر از سید احتشام حسین سے اقتباسات),Entertainment
428,یومِ‌ وفات: چاند نگر کے انشاء جی کی باتیں,https://urdu.arynews.tv/urdu-poet-writer-ibn-e-insha/,"""بچھو کا کاٹا روتا اور سانپ کا کاٹا سوتا ہے، ابنِ انشاء کا کاٹا سوتے میں بھی مسکراتا ہے۔” آج کئی ادبی جہات کے حامل اور چاند نگر کے مالک ابنِ انشاء کی برسی ہے۔ ابنِ انشاء کے لیے ان الفاظ میں خراجِ تحسین پیش کرنے اور ان کے قلم کے لیے داد و تحسین کے ڈونگرے برسانے والی کوئی عام شخصیت نہیں بلکہ اردو طنز و مزاح کے سرخیل سمجھے جانے والے مشتاق احمد یوسفی ہیں۔ اردو نظم اور نثر پر حاوی ہوجانے والے ابنِ‌ انشاء نے شاعری، مزاحیہ نثر، سنجیدہ مضامین، کالم، سفر نامے لکھے اور غیرملکی ادب سے تراجم بھی کیے۔ ابن انشاء ایک بلند پایہ کالم نگار، مصنّف، مترجم، مزاح نگار اور شاعر تھے اور اہم بات یہ ہے کہ ان کی ہر تحریر ان کے منفرد اسلوب اور موضوع کی وجہ سے بہت مقبول ہوئی۔ انشاء جی کے قارئین اور مداحوں کی بڑی تعداد ادبی رسائل، اخبار اور کتابیں‌ ان کی تحریر پڑھنے کے لیے خریدا کرتی تھی۔ شاعری کے علاوہ سفر ناموں، تراجم اور مختلف مضامین پر ان کی تصنیف اور تالیف کردہ کتب اردو ادب کا سرمایہ ہیں۔ ڈاکٹر انور سدید نے سفرناموں پر مبنی اپنی ایک کتاب میں انشاء جی کے اسلوب اور طرزِ بیان پر لکھا ہے، ’’چلتے ہو تو چین چلیے ‘‘،’’دنیا گول ہے‘‘،’’ابن بطوطہ کے تعاقب میں ‘‘اور”آوارہ گرد کی ڈائری‘‘میں ابن انشا ایک ایسے بنجارے کے روپ میں سامنے آتے ہیں جو گرد و پیش پر بیگانہ روی سے نظر ڈالتا ہے لیکن در حقیقت اس کی آنکھ اشیاء کے باطن کو ٹٹولتی ہے اور ہمیں ان کے ماضی اور حال سے آشنا کرتی چلی جاتی ہے۔ ابن انشا کی شخصیت میں سرشار کے سیلانی اور میر امن کے درویش دونوں کی خصوصیات جمع تھیں، چنانچہ ان کے شوق کی کمی بھی نہیں تھی، اور وحشت کا توڑا بھی نہیں تھا۔ فقط سبب کی حاجت ہوتی تھی۔ اور یہ سبب کتابی دنیا کی کوئی غیر ملکی کانفرنس مدت مدید کا وقفہ ڈالے بغیر پیدا کر دیتی تھی۔ ابن انشا کے بیشتر سفر سرکاری نوعیت کی کانفرنسوں کی بدولت ہی ظہور میں آئے اور سفروں کا حال اخباری ضرورتوں کے لیے لکھا گیا۔ ابن انشا کی منفرد خوبی ملکی اور غیر ملکی عادات کے درمیان موازانہ، رواں تبصرہ اور قول محال کی بوالعجبی ہے۔ ابن انشا نے اپنے سفر ناموں میں عام قاری کی دلچسپی کے لئے معلوماتی مواد فراہم کرنے تاریخی واقعات بیان کرنے اور شخصیات کی سوانح نگاری کا فریضہ ادا کرنے کی کاوش بھی کی ہے۔ ڈاکٹر انور سدید مزید لکھتے ہیں، انشا کے طنز میں فطری نفاست ہے اور اس کا مزاج غیر جذباتی ہے۔ یہی وجہ ہے کہ ان کے جملوں کے بین السطور معانی زیادہ اہمیت رکھتے ہیں۔ ابنِ انشاء کو سرطان کے مرض نے ہم سے ہمیشہ کے لیے چھین لیا۔ وہ علاج کی غرض سے لندن گئے تھے جہاں 11 جنوری 1978ء کو ان کا انتقال ہوا۔ ابنِ انشاء کی میّت کراچی لائی گئی اور اسی شہر میں پاپوش کے قبرستان میں ان کی تدفین کی گئی۔ ان کا اصل نام شیر محمد خان تھا۔ وہ 15 جون 1927ء کو ضلع جالندھر میں پیدا ہوئے۔ جامعہ پنجاب سے بی اے اور جامعہ کراچی سے اردو میں ایم اے کیا۔ انھوں نے درویش دمشقی کے نام سے کالم لکھنا شروع کیا اور بعد میں باتیں انشاء جی کا قلمی نام اپنا لیا۔ وہ روزنامہ ’’انجام‘‘ کراچی اور بعد میں روزنامہ جنگ سے وابستہ ہوئے اور طویل عرصہ تک نیشنل بک کونسل کے ڈائریکٹر کی حیثیت سے بھی خدمات انجام دیں۔ شاعر اور ادیب ابنِ انشا کا پہلا مجموعۂ کلام ’’چاند نگر‘‘ تھا۔ اس کے بعد ان کے شعری مجموعے ’’اس بستی کے ایک کوچے‘‘ میں اور ’’دلِ وحشی‘‘ کے نام سے سامنے آئے۔ ابنِ انشاء نے بچّوں کا ادب بھی تخلیق کیا۔ شاعری اور نثر دونوں‌ میں انھوں‌ نے بچّوں کی دل چسپی اور ذہنی سطح‌ کے مطابق ان کی تربیت اور فکری راہ نمائی کی۔ متعدد کتب کا اردو ترجمہ کیا اور خوب صورت سفرنامے لکھے جنھیں بے حد پسند کیا گیا۔ ان میں آوارہ گرد کی ڈائری، دنیا گول ہے، ابنِ بطوطہ کے تعاقب میں، چلتے ہو تو چین کو چلیے اور نگری نگری پھرا مسافر شامل ہیں۔ مرحوم کی دیگر کتابوں میں اردو کی آخری کتاب، خمارِ گندم، باتیں انشا جی کی اور قصّہ ایک کنوارے کا بہت مقبول ہوئیں۔ ابنِ انشاء کے خطوط بھی ان کے اسلوب اور دل چسپ انداز کے سبب ادبی حلقوں اور ان کے قارئین میں مقبول ہوئے۔ یہ خطوط کتابی شکل میں موجود ہیں۔ ابنِ انشاء نے شاعری تو اسکول کے زمانے سے ہی شروع کردی تھی لیکن اصل نکھار اس وقت آیا جب تقسیم ہند کے بعد وہ لاہور آئے، لاہور اس زمانے میں علم و ادب کا گہوارہ تھا اور ترقی پسند ادیبوں اور شاعروں کی بڑی تعداد وہاں موجود تھی، ادبی مباحث، مشاعرے، ادبی مجالس اور مختلف تنظیموں کے ہفتہ وار اجلاس میں تخلیقات پر بات کی جاتی تھی جس میں شرکت نے انشاء کے ادبی رجحانات اور ان کے افکار پر بھی اثر ڈالا۔ ابنِ‌ انشاء ملکی ادب کے ساتھ عالمی سطح پر شہرت رکھنے والے تخلیق کاروں کی کتابوں کا بھی مطالعہ کرتے رہے اور سیکھنے سکھانے کا سفر جاری رکھا۔ ابنِ انشا کی ایک مشہور غزل شاید آپ نے بھی سنی ہو، جس کا مطلع ہے: کل چودھویں‌ کی رات تھی، شب بھر رہا چرچا تراکچھ نے کہا یہ چاند ہے، کچھ نے کہا چہرا ترا اس غزل کو پاکستان اور بھارت کے کئی گلوکاروں نے گایا اور ان کی یہ غزل بھی مشہور ہوئی۔ انشاؔ جی اٹھو اب کوچ کرو، اس شہر میں جی کو لگانا کیاوحشی کو سکوں سے کیا مطلب، جوگی کا نگر میں ٹھکانا کیا اس دل کے دریدہ دامن کو، دیکھو تو سہی، سوچو تو سہیجس جھولی میں سو چھید ہوئے اس جھولی کا پھیلانا کیا شب بیتی، چاند بھی ڈوب چلا، زنجیر پڑی دروازے میںکیوں دیر گئے گھر آئے ہو سجنی سے کرو گے بہانا کیا اس حُسن کے سچّے موتی کو ہم ديکھ سکيں پر چُھو نہ سکيںجسے ديکھ سکيں پر چُھو نہ سکيں وہ دولت کيا وہ خزانہ کيا اس کو بھی جلا دُکھتے ہوئے مَن، اک شُعلہ لال بھبوکا بنیوں آنسو بن بہہ جانا کیا؟ یوں ماٹی میں مل جانا کیا اُس روز جو ان کو دیکھا ہے، اب خواب کا عالم لگتا ہےاس روز جو ان سے بات ہوئی، وہ بات بھی تھی افسانہ کیا جب شہر کے لوگ نہ رستہ دیں کیوں بَن میں نہ جا بسرام کرےدیوانوں کی سی نہ بات کرے تو اور کرے دیوانہ کیا ابنِ انشا نے محض 51 برس کی عمر میں‌ یہ دنیا چھوڑ دی تھی۔ وہ اپنے ہم عصر تخلیق کاروں اور باذوق حلقوں‌ میں‌ بھی مقبول تھے۔ انھوں نے اپنے ہم عصر تخلیق کاروں اور مختلف علمی و ادبی شخصیات کی زندگی کے بعض واقعات بھی تحریر کیے جو پُرلطف بھی ہیں اور کسی شخصیت کی کم زوریوں یا خوبیوں کو بھی بیان کرتے ہیں۔ اسی طرح ابنِ‌ انشاء پر بھی ان کے ہم عصروں نے مضامین لکھے۔ ہم ممتاز مفتی کی کتاب اور اوکھے لوگ سے ابنِ انشا کے ایک عشق کا قصّہ یہاں نقل کر رہے ہیں۔ وہ لکھتے ہیں: ""احمد بشیر کا کہنا ہے کہ ابنِ انشا نے بڑی سوچ بچار سے عشق لگایا تھا، ایسی محبوبہ کا چناؤ کیا تھا جو پہلے ہی کسی اور کی ہو چکی تھی اور شادی شدہ اور بچّوں والی تھی جس کے دل میں انشا کے لیے جذبۂ ہم دردی پیدا ہونے کا کوئی امکان نہ تھا۔ جس سے ملنے کے تمام راستے مسدود ہو چکے تھے۔ اپنے عشق کو پورے طور پر محفوظ کر لینے کے بعد اس نے عشق کے ساز پر بیراگ کا نغمہ چھیڑ دیا۔ مواقع تو ملے، مگر انشا نے کبھی محبوبہ سے بات نہ کی، اس کی ہمّت نہ پڑی۔ اکثر اپنے دوستوں سے کہتا: ’’یار اُسے کہہ کہ مجھ سے بات کرے۔‘‘ اس کے انداز میں بڑی منت اور عاجزی ہوتی پھر عاشق کا جلال جاگتا، وہ کہتا: ’’دیکھ اس سے اپنی بات نہ چھیڑنا۔ باتوں باتوں میں بھرما نہ لینا۔‘‘ محبوبہ تیز طرّار تھی، دنیا دار تھی۔ پہلے تو تمسخر اڑاتی رہی۔ پھر انشا کی دیوانگی کو کام میں لانے کا منصوبہ باندھا۔ اس دل چسپ مشغلے میں میاں بھی شریک ہوگیا۔ انشا کو فرمائشیں موصول ہونے لگیں۔ اس پر انشا پھولے نہ سماتا۔ دوستوں نے اسے بار بار سمجھایا کہ انشا وہ تجھے بنا رہی ہے۔ انشا جواب میں کہتا کتنی خوشی کی بات ہے کہ بنا تو رہی ہے۔ یہ بھی تو ایک تعلق ہے۔ تم مجھے اس تعلق سے محروم کیوں کر رہے ہو۔ ایک روز جب وہ فرمائش پوری کرنے کے لیے شاپنگ کرنے گیا تو اتفاق سے میں بھی ساتھ تھا۔ میں نے انشا کی منتیں کیں کہ انشا جی اتنی قیمتی چیز مت خریدو۔ تمہاری ساری تنخواہ لگ جائے گی۔ انشا بولا۔ ’’مفتی جی، تمہیں پتا نہیں کہ اس نے مجھے کیا کیا دیا ہے۔ اس نے مجھے شاعر بنا دیا، شہرت دی، زندگی دی!‘‘ انشا کی آنکھوں میں آنسو چھلک رہے تھے۔ اب انشاء جی کے قلم سے نکلی ایک تحریر بھی پڑھ لیجیے۔ یہ شگفتہ تحریر اردو کے اس بے مثال تخلیق کار کی یاد تازہ کرتی ہے۔ ابنِ‌ انشاء لکھتے ہیں: ایک روز فیض صاحب نے صبح صبح مجھے آن پکڑا۔ کہا: ” ایک کام سے آیا ہوں۔ ایک تو یہ جاننا چاہتا ہوں کہ یورپ میں آج کل آرٹ کے کیا رجحانات ہیں۔ اور آرٹ پیپر کیا چیز ہوتی ہے؟ دوسرے میں واٹر کلر اور آئل پینٹنگ کا فرق معلوم کرنا چاہتا ہوں۔ ٹھمری اور دادرا کا فرق بھی چند لفظوں میں بیان کر دیں تو اچھا ہے۔” میں نے چائے پیتے پیتے سب کچھ عرض کر دیا۔ اٹھتے اٹھتے پوچھنے لگے۔ ""ایک اور سوال ہے۔ غالب کس زمانے کا شاعر تھا اور کس زبان میں لکھتا تھا؟” وہ بھی میں نے بتایا۔ اس کے کئی ماہ بعد تک ملاقات نہ ہوئی۔ ہاں اخبار میں پڑھا کہ لاہور میں آرٹ کونسل کے ڈائریکٹر ہوگئے ہیں۔ غالباً اس نوکری کے انٹرویو میں اس قسم کے سوال پوچھے جاتے ہوں گے۔",Entertainment
429,اردو غزل کا محبوب,https://urdu.arynews.tv/urdu-poetry-wazir-agha-book-passage/,بیسویں صدی میں اردو غزل کا محبوب ایک بالکل نئے روپ میں منظرِ عام پر آتا ہے۔ یہ نیا روپ ایک ایسے نئے معاشرے، ایک ایسی نئی ‏تہذیب کا پرتو ہے جو بیسویں صدی کے طلوع ہوتے ہی برق رفتاری سے پھیلنے لگی ہے۔ اب نہ صرف جمہوریت اور حبُّ الوطنی کے ایک ‏مضبوط تصوّر نے بادشاہت کے تصوّر کی جگہ لے لی ہے بلکہ عورت بھی صدیوں کی گہری نیند سے گویا بیدار ہوگئی ہے اور اس کے انداز ‏و اطوار سے خود داری اور وقار مترشح ہو رہا ہے۔ چنانچہ نئی صدی میں طوائف سوسائٹی کا مرکز نہیں رہی اور اردو غزل کے محبوب میں ایک ‏عورت کا پرتو صاف دکھائی دینے لگا ہے۔ حسرتؔ کے کلام میں اس نئی عورت کے وجود کا احساس ہوتا ہے اور ان کے بعد دوسرے غزل ‏گو شعرا کے ہاں تو اس نئے رجحان نے ایک واضح اور قطعی صورت اختیار کرلی ہے۔ ‏ یہ نئی عورت حرم کی چار دیواری کے اندر رہنے والی ایک روایتی ’گونگی‘، ’اندھی‘ اور’بہری‘ عورت نہیں۔ اس کے برعکس اس عورت کو نہ ‏صرف احساسِ حسن ہے بلکہ وہ زندگی کی دوڑ میں بھی خود کو مرد کا ہم پلّہ سمجھتی ہے اور زندگی کی مسرتوں میں خود کو برابر کا حصہ دار قرار ‏دیتی ہے۔ وہ تعلیم یافتہ بھی ہے اور طرّار بھی۔ اس میں محبت کرنے کی صلاحیت بھی ہے اور اس نے نئی روشنی کے تحت نئے رجحانات کو ‏قبول بھی کرنا شروع کر دیا ہے۔ اردوغزل نے اس نئی صورت حال اور اس نئی عورت سے واضح اثرات قبول کیے ہیں اور اس کے محبوب ‏میں نئی عورت کے بہت سے میلانات سمٹ آئے ہیں۔ ‏ نئی عورت کی ذہنی بلندی، نزاکت اور شعریت کے پیشِ نظر غزل گو شاعر کو اظہارِ عشق میں کسی سپاٹ یا بے حد جذباتی طریق کے بجائے ‏ایک ایسا پیرایۂ بیان اختیار کرنا پڑا ہے جس میں لطیف اشاراتی عناصر کی فراوانی ہے۔ اس سے بیشتر اوقات شاعر کے جذبات محبت میں ‏عجیب سے ضبط و امتناع کا احساس بھی ہوتا ہے، جس کی ایک اہم وجہ یہ بھی ہے کہ خود شاعر کے ہاں سوچ کا عنصر بڑھ گیا ہے۔ دوسرے ‏لفظوں میں غزل گو شاعر کے ہاں جذبے اور فکر کا ایک خوش گوار امتزاج رونما ہوا ہے، جس کے باعث جذباتِ محبت میں ضبط، توازن اور ‏رفعت کا احساس ہوتا ہے۔ یہ چند اشعار قابل غور ہیں۔ ‏ اک فسوں ساماں نگاہِ آشنا کی دیر تھیاس بھری دنیا میں ہم تنہا نظر آنے لگے ‏فراقؔ کبھی تم یاد آتے ہو کبھی دل یاد آتا ہے ‏ہر اک بھولا ہوا منزل بہ منزل یاد آتا ہے ‏حفیظؔ ہوشیار پوری حسن پابندِ رضا ہو مجھے منظور نہیں ‏میں کہوں تم مجھے چاہو مجھے منظور نہیں ‏حفیظ جالندھری خیر ہو تیری کم نگاہی کیہم کبھی بے نیازِ غم نہ ہوئے ‏باقیؔ صدیقی اپنی تکمیل کر رہا ہوں میں ‏ورنہ تجھ سے تو مجھ کو پیار نہیں ‏فیضؔ جذباتِ محبّت کے اظہار میں یہ سمٹا سمٹا سا انداز اس بات پر دال ہے کہ شاعر بتدریج محبت کے ایک محدود ماحول سے اوپر اٹھ کر عشق کی ‏ارفع اور وسیع تر فضا میں سانس لینے لگا ہے اوراس کے ہاں ایک گہری لگن اور کسک سطح کے نیچے چلی گئی ہے۔ اس کے دو ضمنی نتائج بھی ‏برآمد ہوئے ہیں۔ ایک تو یہ کہ بعض غزل گو شعرا کے ہاں محبوب ان کی تمناؤں اور آرزوؤں کی منزل نہیں رہا، کیوں کہ محبوب سے قرب ‏کے باوصف شاعر کی ذہنی تشنگی بدستور قائم ہے۔ اس سے غزل میں محبوب کی مرکزی حیثیت کو ایک صدمہ پہنچا ہے۔ دوسروں کے ہاں ‏محبوب نے واضح طور پر ایک نصب العین یا آئیڈیل کا روپ دھار لیا ہے اور انہوں نے اپنے مسلک کے اظہار میں محبوب کو محض روایتاً ‏مخاطب کیا ہے۔ یہ چند اشعار ان نئے رجحانات کی غمازی کرتے ہیں۔ تیرا کرم کرم ہے مگراس کا کیا علاجہم نامراد خاک بسر مطمئن نہیں ‏احسان دانشؔ مزاج ایک، نظر ایک، دل بھی ایک سہیمعاملاتِ من و تو نکل ہی آتے ہیں ‏تاثیرؔ دنیا نے تیری یاد سے بیگانہ کردیاتجھ سے بھی دل فریب ہیں غم روزگار کے ‏فیضؔ خبر نہ تھی کہ غمِ یار جس کو سمجھے تھے ‏اسی کا روپ غمِ روزگار ٹھہرے گاعابدؔ آپ اسے جو چاہیں کہہ لیں عشق کبھی کہتے تھے لوگہم سے دل کی بات جو اب پوچھو تو ایک کسک تک ہے ‏قیوم نظرؔ ہمارے عشق سے دردِ جہاں عبارت ہے ‏ہمارا عشق ہوس سے بلند و بالا ہے ‏ظہیرؔ کاشمیری بحیثیت مجموعی غزل کے جدید ترین دور میں محبوب نے یقیناً ایک نیا روپ اختیار کرلیا ہے، تاہم قابلِ غور نکتہ یہ ہے کہ جدید دور میں بھی ‏غزل کی ایک مضبوط اور پائیدار روایت کے زیرِ اثر محبوب کے سراپا میں کوئی ایسی جیتی جاگتی عورت نظر نہیں آتی جس کی اپنی ایک انفرادیت ‏ہو اور جو اس انفرادیت کے باعث انبوہ سے قطعاً علیحدہ نظر آ رہی ہو۔ چنانچہ جدید دور میں بھی غزل کا محبوب ایک مثالی ہستی ہے اور اس ‏میں نہ صرف اس دور کی ایک ’مثالی عورت‘ دکھائی دیتی ہے بلکہ اس میں چند ایسی صفات بھی ہیں جو شعرا کے اجتماعی ردعمل سے پیدا ‏ہوئی ہیں۔ یہ صورتِ حال غزل کا تاریک ورق نہیں ہے بلکہ اس سے غزل کے اس بنیادی رجحان کا پتہ چلتا ہے جس کے زیرِ اثر غزل گو شاعر ‏نے حقیقت کے تجزیاتی مطالعہ کے بجائے اس پر ہمیشہ ایک طائرانہ نظر ڈالی ہے اور زندگی کو کرداروں یا ٹکڑوں کے بجائے مثالی نمونوں یا ‏ثابت حقیقتوں کے پیکر میں پیش کیا ہے۔ (ماخذ: تنقید اور احتساب از ڈاکٹر وزیر آغا),Entertainment
430,لوک داستانوں پر بننے والی فلمیں,https://urdu.arynews.tv/pakistan-film-folktails/,"قدیم داستانیں، حکایات اور لوک کہانیاں ہر زبان کے ادب کا حصّہ ہیں جو کسی خطّے کی تاریخ، تہذیب و تمدن اور اقوام کے طور طریقوں اور ان کے مشاہیر کا تعارف بھی کرواتی ہیں اور انسان کے صدیوں‌ پر پھیلے ہوئے سفر کو ہمارے سامنے لاتی ہیں۔ پاکستان کے مختلف علاقوں اور زبانوں میں لوک ادب صدیوں سے عوام النّاس میں مقبول ہے۔ ان میں رومانوی داستانیں اور عشق و محبّت کے لازوال قصّے بڑی اہمیت کے حامل ہیں اور ان داستانوں کے کردار برصغیر ہی نہیں دنیا بھر میں مشہور ہیں۔ یہ لوک داستانیں سینہ بہ سینہ منتقل ہوتی ہوئی کتابی شکل میں زندہ رہیں جب کہ دورِ جدید میں انھیں ڈراموں اور فلموں کی شکل میں محفوظ کیا گیا اور اس میڈیم کے ذریعے خاص طور پر رومانوی داستانوں کو لازوال شہرت اور مقبولیت ملی۔ یہاں ہم ان مشہورِ زمانہ لوک داستانوں کی بات کر رہے ہیں جن پر فلمیں بنائی گئیں اور یہ کہانیاں بہت مقبول ہیں۔ پاکستان کی لوک داستانیںپنجاب کی مشہورِ زمانہ ""ہیر رانجھا” ، ""سوہنی مہینوال” ، ""مرزا صاحباں” اور ""دُلا بھٹی ” کے رومانوی قصے، وادیِ مہران کی ""سسی پنوں”، ""عمر ماروی”، ""نوری جام تماچی” اور ""سورٹھ” جیسی داستانوں کو فلم کے پردے پر پیش کیا گیا۔ اسی طرح بلوچستان اور پختونخوا کے علاقوں سے ""یوسف خان شیر بانو” ، ""آدم خان درخانئی” اور ""موسیٰ خان گل مکئی” کی رومانوی کہانیوں پر بھی فلمیں بنیں۔ یہ علاقائی لوک داستانیں ہیں جب کہ اردو زبان میں ""انار کلی” اور ""شیخ چلی” وغیرہ مشہور کہانیاں ہیں۔ یہ ایک الگ بحث ہے کہ یہ داستانیں حقیقی ہیں یا من گھڑت اور ان کے کردار بھی کسی کے ذہن نے تخلیق کیے تھے۔ برصغیر میں لوک فلمیںبرصغیر پاک و ہند میں داستانِ لیلیٰ مجنوں کو 1922ء میں زبردست شہرت ملی کہ اسے فلمایا گیا تھا۔ اردو ادب کی مشہور ترین داستان انار کلی کو اس کے چھے سال بعد پردے پر پیش کیا گیا جس پر ایک ناول لوگ پڑھ چکے تھے۔ تقسیم سے قبل خاموش فلموں کے دور میں پنجاب کی لوک داستانوں میں سے پہلی داستان سسی پنوں 1928ء میں فلمائی گئی۔ پنجاب کی مشہور لوک کہانیوں میں سے پہلی فلم سوہنی مہینوال بھی اسی سال جب کہ اگلے سال مرزا صاحباں اور ہیر رانجھا کو فلمایا گیا۔ ناطق فلموں کا دور آیا تو لاہور میں پہلی پنجابی فلم ہیر رانجھا 1932 میں بنائی گئی۔ تقسیم کے بعد بھارت اور پاکستان میں بھی یہ قصے کہانیاں متعدد بار سنیما پر پیش کیے گئے۔ 1970ء کی دہائی میں پشتو فلموں کے ابتدائی دور میں پہلی فلم یوسف خان شیر بانو ایک لوک داستان تھی جس میں یاسمین خان اور بدرمنیر نے ٹائٹل رول کیے تھے۔ اگلے سال اسی جوڑی کو فلم آدم خان درخانئی میں بھی کاسٹ کیا گیا تھا۔ ان کے علاوہ پنجاب اور سندھ کی جو مشہور زمانہ لوک کہانیاں سنیما کے پردے پر پیش کی گئیں۔ ہیر رانجھاہیر رانجھا پاکستانی لوک داستانوں میں سب سے مقبول رہی ہے۔ اسے پنجابی زبان کے عظیم صوفی شاعر سید وارث شاہؒ سے منسوب کیا جاتا ہے۔ لوک داستانوں میں یہ واحد رومانوی داستان ہے جس میں دو مشہور کہانیاں ہیں۔ ایک ""ہیر اور رانجھا” کی اور دوسری ""سہتی اور مراد” کی۔ پاکستان میں صرف پندرہ برس کے دوران اس کہانی کو پانچ بار فلمایا گیا جس سے اس کی مقبولیت کا اندازہ لگایا جاسکتا ہے۔ اس لازوال داستان پر پہلی بار ہدایت کار نذیر نے 1955 میں ہیر کے نام سے فلم بنائی جس میں سورن لتا اور عنایت حسین بھٹی نے مرکزی کردار کیے تھے۔ دوسری مرتبہ ہدایت کار ایم جے رانا نے اسی کہانی کے ایک ثانوی کردار یعنی سہتی پر 1957 میں فلم بنائی جس میں مسرت نذیر اور اکمل نے مرکزی کردار کیے تھے۔ تیسری مرتبہ ہدایت کار جعفر بخاری نے اسی کہانی کو ہیر سیال کے نام سے 1965 میں پیش کیا جس میں فردوس اور اکمل نے مرکزی کردار کیے تھے۔ پانچویں اور آخری فلم ہدایت کار مسعود پرویز کی تھی جسے 1970 میں ہیر رانجھا کے نام سے ایک شاہکار فلم قرار دیا گیا۔ اجمل نے فلم میں ""کیدو” کے روپ میں اس کردار کو گویا امر کر دیا۔ سسی پنوںاس کہانی کو پنجاب کے قدیم شاعروں نے بڑے خوب صورت انداز میں منظوم پیش کیا۔ ہاشم شاہ نامی شاعر کا کلام سب سے زیادہ مقبول ہوا جس کو ایک مخصوص دھن میں گایا بھی جاتا ہے۔ قیام پاکستان کے بعد سب سے پہلے ""سسی پنوں” کی کہانی پر مبنی فلم سسی 1954 میں بنائی گئی جو پہلی گولڈن جوبلی سپرہٹ اردو فلم بن گئی۔ ہدایت کار داؤد چاند کی اس یادگار فلم میں پاکستان کی پہلی سپراسٹار ہیروئن صبیحہ خانم نے ""سسی” کا ٹائٹل رول کیا جب کہ ہیرو سدھیر ""پنوں” کے کردار میں سامنے آئے تھے۔ تقسیم کے بعد اسی نام سے فلم سندھی زبان میں بھی بنائی گئی۔ یہ 1958 کی بات ہے جب کہ باقی تین فلمیں پنجابی زبان میں تھیں جن میں 1968 میں ایک فلم، دوسری 1972 اور پھر 2004 میں بنائی گئی۔ سوہنی مہینوالپنجاب کی مشہور لوک داستان ""سوہنی مہینوال” پر ہدایت کار ایم جے رانا کی اردو فلم سوہنی 1955 میں ریلیز ہوئی جس میں صبیحہ خانم اور سدھیر نے مرکزی کردار نبھائے۔ اس مقبولِ عام کہانی کو ہدایت کار ولی صاحب نے دوسری بار سوہنی کمہارن کے نام سے 1960 میں بنایا جس میں بہار اور اسلم پرویز نے شائقین کو اپنی اداکاری سے محظوظ کیا۔ 1973 میں اسی داستان پر نیم مزاحیہ فلم بنائی گئی جب کہ چوتھی بار ہدایت کار رضا میر نے ممتاز اور یوسف خان کو فلم سوہنی مہینوال میں مرکزی کردار سونپے اور یہ 1976 میں ریلیز ہوئی۔ اسے 2004 میں بھی فلمایا گیا لیکن یہ اتفاق ہے کہ سوہنی مہینوال کی کوئی بھی فلمی پیشکش بڑی کام یابی سے محروم رہی۔ تقسیم سے قبل بھی سوہنی مہینوال کی کہانی کو پانچ مرتبہ فلمایا گیا تھا۔ اور یہ اس دور میں ہندوستان کے تینوں بڑے فلمی مراکز بمبئی، کلکتہ اور لاہور میں الگ الگ بنائی گئی تھی۔ مرزا صاحباںپاکستان کی لوک داستانوں میں ""مرزا صاحباں” کا قصہ بڑا مشہور ہوا جسےپاکستان میں پہلی بار ہدایت کار داؤد چاند نے اردو زبان میں اسی نام سے پیش کیا تھا۔ 1956 کی اس فلم میں مسرت نذیر اور سدھیر نے مرکزی کردار ادا کیے تھے۔ دوسری مرتبہ ہدایت کار مسعود پرویز نے اوراسی کہانی پر 1982ء میں بھی فلمایا گیا۔ تقسیم سے قبل ""مرزا صاحباں” کی کہانی کو پانچ بار فلم بند کیا گیا تھا۔ بدیسی لوک داستانیںپاکستان کی لوک داستانوں کے علاوہ دوسرے خطے کی داستانوں اور بدیسی لوک کہانیوں کو بھی فلمی پردے پر پیش کیا گیا جن میں خاص طور پر فارسی اور عربی داستانیں اور کہانیاں شامل ہیں۔ عربی ادب سے ""لیلیٰ مجنوں” ، ""وامق عذرا” اور ""الف لیلہ” وغیرہ کی داستانیں اور فارسی ادب سے ""شیریں فرہاد” اور ""گل بکاؤلی” جیسی داستانیں اور کہانیاں بھی اردو میں ترجمہ ہوئیں اور ان پر پاکستان میں فلمیں بنائی گئیں۔",Entertainment
431,ادبی رسائل، ان کے ایڈیٹر اور قلم کاروں کے نام,https://urdu.arynews.tv/adabi-dunya-insha-jee/,"پچھلے سات آٹھ سال سے شائع ہونے والے رسالوں کا ذکر کرنے سے پہلے ہم پچھلے پچیس سال کے بعد ایڈیٹروں کا ذکر کرنا چاہتے ہیں۔ اس زمانے میں جن لوگوں نے ایڈیٹری کی دنیا میں ہلچل پیدا کی ان میں مولانا صلاح الدین احمد، مولانا حامد علی خاں اور شاہد احمد دہلوی کے نام بہت ممتاز ہیں۔ ان لوگوں نے اردو کے ادیبوں کی ساری نئی نسل دی ہے۔ ان کے ساتھ ساتھ حکیم یوسف حسن صاحب (فی الحقیقت ان کے دوستوں تاثیر۔ مجید ملک وغیرہ وغیرہ) اور منصور احمد مرحوم کے نام آتے ہیں۔ میرا جی بھی اس میدان میں منفرد حیثیت رکھتے ہیں۔ بعد کے ایڈیٹروں میں ادب لطیف کے مرزا ادیب کے علاوہ احمد ندیم قاسمی کا ذکر ضروری ہے جو ادب لطیف کے کئی برس تک ایڈیٹر رہے، اور بعد میں سویرا اور نقوش کے موسس مدیر بنے جو اس وقت بھی اردو کے چوٹی کے رسالے ہیں۔ قطع کلام ہوتا ہے لیکن بات واضح کرنی ضروری ہے۔ ادیبوں کے ناموں کے لکھنے کے اوضاع سے لے کر مضامین کی ترتیب تک میں بہت تبدیلیاں ہوئی ہیں۔ کبھی نام مضمون کے نیچے لکھاجاتا تھا اب اوپر لکھا جانے لگا۔ پھر سرخی کے نیچے آگیا۔ کبھی داہنے کونے میں کبھی بائیں ہاتھ۔ عالمگیر تو سرخی کے ساتھ بیل بوٹے بھی بناتا تھا اور توضیحاً ایک اخلاقی نظم ایک علمی مقالہ وغیرہ کی ذیلی سرخی دیتا تھا تاکہ کہیں کچھ اور نہ سمجھ لیا جائے۔ ادیب بھی اپنے نام کے ساتھ القاب اور ڈگریاں دھوم دھام سے لکھتے ہیں۔ بی۔ اے اور ایم ۔اے تو نام کے ساتھ لکھنے کا رواج ابھی حال تک رہا اور ہمایوں کو اس کا خاص لحاظ رہتا تھا۔ لیکن لوگ اپنے عہدے اور پیشے تک لکھ دیتے تھے۔ مثلاً زاہد حسن بی۔ اے نائب تحصیلدار وغیرہ۔ پھر ایک زمانے میں قلمی ناموں کی اور پھر خوبصورت مرکب ناموں کی ریل پیل ہوئی، ترتیب میں نظموں، افسانوں اور مقالوں کے فنکشن الگ کرنا اب ایک عام رواج ہے۔ لیکن میرے خیال میں اس کی ابتدا 1946ء میں سویرا نے کی۔ سویرا کا ہمارے ادب میں اب بھی بہت اونچا مقام ہے لیکن اس کی آغاز اشاعت کے وقت تو معیار اور حسنِ ترتیب میں اس کا کوئی رقیب نہ تھا۔ پھر عسکری اور منٹو نے اردو ادب نکالا جو سیٹھ کی یہی کی طرح کھلتا تھا لیکن خدا جانے کیوں نہ چلا، اس کی دیکھا دیکھی اسی سائز پر جاوید نکلا۔ ریاض قادر اور ناصر کاظمی نے اوراقِ نو کی صورت میں ایک صوری عیاشی کی۔ پرچہ بہت نفیس نکالا لیکن دیکھنے والوں نے شروع ہی میں اعلان کردیا تھا کہ صاحبزادے جوان ہوتے نظر نہیں آتے۔ میرا جی نے بمبئی سے خیال نکالا تھا جس پر میرا جیت کی گہری چھاپ تھی۔ بعد میں اختر الایمان بھی ادارت میں شریک ہوئے لیکن اس خیال کو میرا جی سے بھی پہلے موت آگئی۔ لاہور سے انتظار حسین نے اسی نام سے پرچہ نکالا اور اس کی اٹھان بڑی زبردست تھی لیکن اب اس سے تین شمارے اور ایک لطیفہ یادگار ہے اور بس۔ انتظار نے غالباً نقوش والوں کو جلانے کے لیے یہ فقرہ اشتہار میں لکھ دیا تھا کہ خیال ایک ایسا پرچہ ہے جس کا ایڈیٹر بھی ہوگا۔ اور واقعی ادارت کے سلیقے کی وجہ سے ان کی بات ماننی پڑی لیکن مالک غالباً اس کمائی سے لاکھوں میں کھیلنا چاہتا تھا۔ پرچہ بند ہوا اور ایک دوست نے کہا کہ خیال بند ہونے سے یہ بھی ثابت ہوگیا کہ اس پرچے کا ایڈیٹر کے علاوہ ایک مالک بھی تھا۔ (شاعر و ادیب ابنِ انشاء کے ایک مضمون سے اقتباس جو مشہور ادبی رسالے ""ساقی” میں 1955ء” میں شایع ہوا تھا)",Entertainment
432,اُس کتاب کی کہانی جس میں شامل کہانیاں‌ دنیا بھر میں مقبول ہیں,https://urdu.arynews.tv/alf-layla-wa-layla-book/,دنیا کی مشہور اور مقبول ترین کہانیوں کی کتابوں میں ایک ‘الف لیلہ’ بھی ہے جسے رتن ناتھ سرشار نے اردو زبان میں ڈھالا اور یہ ان کا شاہکار ترجمہ ہے۔ تاہم وہ عربی سے الف لیلہ کی ایک جلد کو فصیح و بلیغ اردو میں ترجمہ کر سکے تھے اور ان کے بعد مولوی محمد اسمٰعیل و دیگر نے اسے مکمل کیا۔ اردو ہی نہیں اس کتاب کا مغربی اور یورپی زبانوں میں بھی ترجمہ کیا گیا اور یوں عرب ثقافت اور کئی لوک کہانیاں دنیا کے سامنے آئیں۔ الف لیلہ کو کب، کس ملک میں لکھا گیا اور اس کا مصنّف کون ہے، اس بارے میں محققین کی آراء مختلف ہوسکتی ہیں، لیکن خیال ہے کہ یہ مقبول کہانیاں عرب دنیا کے قصّہ گو سنایا کرتے تھے جسے بعد میں کسی ایک یا کئی مصنّفین نے تحریری شکل دے دی۔ کسی زمانے میں یہ نہایت دل چسپ اور پُرتجسس قصّے ایران، مصر اور قسطنطنیہ تک پہنچ گئے اور وہاں کے قصہ گو اور لکھاریوں نے اس میں مزید واقعات شامل کردیے۔ بعد میں جب یہ کہانیاں ایک ہزار ایک راتوں پر پھیل گئیں تو اس کا نام ’الف لیلۃ و لیلۃ‘ یعنی ’ایک ہزار ایک راتیں‘ ہو گیا۔ الف لیلہ میں شامل ان کہانیوں کا سلسلہ اس وقت شروع ہوتا ہے جب ایک بادشاہ پر یہ انکشاف ہوتا ہے کہ اس کی بیوی یعنی ملکہ نے اس سے بے وفائی کی ہے۔ وہ عورتوں سے بدظن ہوجاتا ہے اور عورتوں کو اپنے نکاح میں لے کر قتل کرنے کا منصوبہ بناتا ہے۔ یہ ملک سمرقند اور بادشاہ شہریار ہے جس نے یہ دستور بنا لیا کہ روزانہ ایک نئی عورت سے شادی کرتا اور رات کو دلہن کے ساتھ وقت گزار کر صبح قتل کرا دیتا۔ آخر اس کے ایک وزیر کی لڑکی شہرزاد نے عورتوں کو اس عذاب سے نجات دلانے کی ٹھان کر شہریار سے شادی کرتی ہے اور شادی کے بعد بادشاہ کو پہلی رات اپنے منصوبے کے مطابق ایک کہانی سناتی ہے۔ پہلی رات ختم ہوجاتی ہے، مگر کہانی ایک ایسے موڑ پر تھی کہ بادشاہ شہر زاد کو قتل کرنے سے باز رہتا ہے۔ اگلی رات بھی بادشاہ کی نئی بیوی یعنی شہر زاد کہانی شروع کرتی ہے اور صبح تک وہ کہانی ایک ایسے موڑ پر آجاتی ہے جس میں بادشاہ کا تجسس اور اس کی دل چسپی عروج پر پہنچ جاتی ہے اور بادشاہ کہانی کا انجام جاننے کے لیے اس صبح بھی ملکہ کے قتل سے باز رہتا ہے۔ اسی طرح‌ اگلی رات اور پھر ہر رات کہانی اسی طرح بادشاہ کی توجہ اور دل چسپی بڑھاتی چلی جاتی ہے اور وہ شہرزاد کو قتل نہیں کرتا۔ شہر زاد کے قصّے کا یہ سلسلہ ایک ہزار ایک راتوں پر پھیل جاتا ہے۔ اس دوران بادشاہ اور شہر زاد کے تعلقات میں تبدیلی آتی گئی اور ان کے ہاں دو بچّے ہو گئے اور بادشاہ کی بدظنی جاتی رہی۔ بعض محققین کا خیال ہے کہ عرب مؤرخ محمد بن اسحاق نے کتاب الفہرست میں کہانیوں کی جس کتاب کا ذکر ’ہزار افسانہ‘ کے نام سے کیا ہے وہ دراصل الف لیلہ ہی ہے اور اس میں بطور نمونہ اسی کی پہلی کہانی شامل کی ہے۔ یوں یہ کہا جانے لگا کہ الف لیلہ پہلے ’ہزار افسانہ‘ کے نام سے موجود تھی۔ اردو میں رتن ناتھ سرشار نے اس مقبول کتاب کی صرف پہلی جلد پر کام کیا تھا جب کہ 1690ء میں اس کتاب کا مخطوطہ بازیافت ہوا تو یورپ میں سب سے پہلے ایک فرانسیسی ادیب آنتون گلاں نے اس کا فرانسیسی ترجمہ شائع کیا اور کہتے ہیں‌ کہ اسی ترجمہ کی بنیاد پر اردو سمیت کم و بیش دوسری زبانوں میں الف لیلہ کے تراجم کیے گئے۔,Entertainment
433,غالبؔ کی عملی زندگی پنشن، روزی کے لئے جدوجہد اور ادبی کاموں تک محدود تھی!,https://urdu.arynews.tv/mirza-ghalib-urdu-writer-book-passage/,غالبؔ عملاً کسی مخصوص گروہ سے تعلق نہیں رکھتے تھے۔ ان کی عملی زندگی، پنشن اور روزی کے لئے جدوجہد کرنے اور ادبی کاموں میں لگے رہنے تک محدود تھی۔ روزی کے لئے جدوجہد ان کی طبقاتی زندگی کا مظہر تھی۔ ان کی محنت دماغی تھی جس کے خریدار اور قدر داں امراء اور کھاتے پیتے لوگ ہو سکتے تھے۔ ان کی نگاہ میں عرب اور ایران کے قدر داں بادشاہ اور امراء تھے، خود ہندوستان میں مغل سلاطین، امرائے گولکنڈہ اور بیجا پور کے دربار تھے، جہاں عرفیؔ، نظیریؔ، قدسیؔ، صائبؔ، کلیمؔ اور ظہوریؔ وغیرہ اپنی اسی خصوصیت کی قیمت پا چکے تھے اور عزت کی زندگی بسر کر چکے تھے۔ اس لئے وہ بھی اچھے سے اچھے قصائد لکھ کر، اچھی سے اچھی غزلیں کہہ کر، علمی کام کر کے باوقار زندگی بسر کرنے کا حق اور اطمینان چاہتے تھے۔ ان کے سپاہ پیشہ بزرگوں نے تلوار سے عزت حاصل کی تھی، وہ قلم سے وہی کام لینا چاہتے تھے۔ اس طرح ان کی عملی زندگی محدود تھی۔ انفرادی اور ذاتی تجربات کا لازوال خزانہ ان کے پاس تھا لیکن اسے اجتماعی زندگی کے ڈھانچہ میں بٹھانا آسان نہ تھا۔ لامحالہ انھوں نے اس طور پر عمارت کھڑی کی جو انھیں ذہنی طور پر ورثہ میں ملا تھا۔ بس انھوں نے یہ کیا کہ بدلتے ہوئے حالات اور ذاتی تجربات سے مدد لے کر اس عمارت میں چند ایسے گوشے بھی تعمیر کر دیے جو ان کے پیش روؤں سے نہ تو ممکن تھے نہ جن کے نقشہ ذہن میں تعمیر ہوئے تھے۔ ان ذاتی تجربات کے علاوہ غالبؔ کا وسیع مطالعہ تھا جو ان کے ذہن کے لئے غذا فراہم کرتا تھا اور علوم کے ذریعہ سے نئے تجربوں کو سمجھنے کی کوشش میں انھیں ایک نیا رنگ دینے میں کامیاب ہو جاتے تھے۔ اسی چیز کو ان کے نقادوں نے جدت، تازگی اور طرفگیٔ مضامین سے تعبیر کیا ہے۔ اسلام اور دوسرے مذاہب کا مطالعہ، تاریخ، اخلاقیات، ہیئت، طب، منطق، تصوف، یہی وہ علوم ہیں جو رائج تھے اور انہی سے غالبؔ نے زندگی کے سمجھنے میں مدد لی تھی۔ اسلامی علوم اور تصوف جو غالبؔ تک پہنچے تھے، ایران ہو کر پہنچے تھے، اور جب ہم ایران میں لکھی ہوئی مذہب، تاریخ اور اخلاقیات کی کتابوں پر نگاہ ڈالتے ہیں تو ہمیں معلوم ہوتا ہے کہ تاریخی تقاضوں سے ان میں کئی عناصر جذب ہو گئے تھے۔ بعض عناصر تو مقامی تھے۔ بعض تجارتی راہوں سے وہاں آئے تھے۔ چنانچہ ایران میں جو علمی آثار عباسیوں کے زمانے میں نمایاں ہوئے ان میں عربی، یونانی، زردشتی اور ہندی اثرات تلاش کئے جا سکتے ہیں۔ عباسیوں کے زمانے میں ایران کا قومی احیاء بھی ہوا جسے تاتاریوں کی یورش سے دب جانا پڑا۔ ایران نے تاجر اور سپاہی پیدا کئے لیکن تاجر منظم نہ ہو سکے اور سپاہیوں نے انفرادی طور پر سلطنتیں قائم کرکے شاہی نظام کو مضبوط بنا دیا۔ یہیں سے غالبؔ کو وہ فلسفۂ مذہب و اخلاق ملا جس کو آج تک اسلامی نظام فلسفہ میں اونچی جگہ حاصل ہے اور غالبؔ کے زمانہ میں تو دوسرے خیالات کی طرف ہندوستانیوں کا ذہن جا ہی نہیں رہا تھا۔ یہیں سے انھوں نے تصوف کے وہ خیالات لئے جو ایران میں تو افلاطونیت سے مخلوط ہوکر اسلامی عقائد کی سخت گیری کے خلاف پیدا ہوئے تھے، اور جنھیں رسمی مذہب پرستی سے اختلاف رکھنے والے شاعروں نے ہر دل عزیز بنایا۔ یہاں پھر یہ کہہ دینا ضروری ہے کہ غالبؔ صوفی مشرب ہونے اور وحدت میں عقیدہ رکھنے کے باوجود تصوف کے سارے اصول کو عملی صوفیوں کی طرح نہیں مانتے تھے۔ وحدت الوجود کی طرف ان کا میلان کچھ تو مسائل کائنات کے سمجھنے کے سلسلہ میں پیدا ہوا تھا اور مذہب کی ان ظاہر داریوں سے بچ نکلنے کا ایک بہانہ تھا جو ان کی آزاد پسند طیعت پر بار تھیں۔ غالبؔ جس سماج کے فرد تھے اس میں باغیانہ میلان اور آزادی کا جذبہ داخلی طور پر تصوف ہی میں نمایاں ہو سکتا تھا کیونکہ غالبؔ کو کوئی خارجی سہارا آزادی کے لئے حاصل نہ تھا۔ کوئی علمی یا ادبی تحریک جس سے وابستہ ہوکر وہ اپنے طبقہ کے ماحول میں گھرے ہونے کے باوجود آگے بڑھ جاتے، موجود نہیں تھی۔ وہ زمانہ کچھ دن بعد آیا۔ جب سرسیدؔ، حالیؔ اور آزاد نے وقت کے تقاضوں کو سمجھا اور زندگی کے نئے مطالبات کی روشنی میں ایک ادبی تحریک کی بنیاد ڈال دی۔ غالبؔ کی ذہنی ترقی کا دور غدر تک ختم ہو چکا تھا۔ گو وہ اس کے بعد بھی بارہ سال تک زندہ رہے لیکن یہ حقیقت ہے کہ غدر کے بعد غالبؔ کی شاعری تقریباً ختم ہو چکی تھی اور اس کے اثرات ان کے خطوں میں جس طرح نمایاں ہیں، ان کے اشعار میں نمایاں نہ ہو سکے۔ انھوں نے غدر کے پہلے ہی فضا کی ساری اداسی اور افسردگی کو داخلی بنا کر سینہ میں بھر لیا تھا، اس لئے جذبہ کا وہ تسلسل قائم رہا اور خارجی تغیرات نے نئی داخلی سمتیں نہیں اختیار کیں۔ذرائع پیداوار اور انسانی شعور کے عمل اور رد عمل سے زندگی آگے بڑھتی ہے اور یہی وجہ ہے کہ مختلف ممالک مختلف سماجی اور معاشی منزل پر ہوتے ہیں اور ان کے فلسفۂ زندگی اور تمدنی شعور کی منزلیں بھی کم وبیش اس سے مناسبت رکھتی ہیں۔ انیسویں صدی کے وسط میں جب ہندوستان اقتصادی پستی کی اس منزل میں تھا، یورپ میں مشینی انقلاب ہو چکا تھا اور سماجی شعور ڈارونؔ، مارکس اور اینگلزؔ کو پیدا کر چکا تھا۔ ہندوستان کا ذہین سے ذہین مفکر اس تخلیقی گرمی سے خالی تھا جو قوموں کی تقدیر بدل دیتی ہے اور اپنے اندر اجتماعی روح کی پرورش کرتی ہے۔ غالبؔ نے بھی عملی زندگی کی جگہ فکری زندگی میں آسودگی حاصل کرنے کی کوشش کی اور اس کے اندر انسان اور کائنات، فنا اور بقا، خوشی اور غم، عشق اور آلام روزگار، مقصد حیات اور جستجوئے مسرت، آرزوئے زیست اور تمنائے مرگ، کثافت اور لطافت، روایت اور بغاوت، جبر و اختیار، عبادت و ریا کاری غرضیکہ ہر ایسے مسئلہ پر اظہارِ خیال کیا جو ایک متجسس ذہن میں پیدا ہوتا ہے۔ غالبؔ کے مطالعہ کے دوران میں ایک دل کش حقیقت کی طرف ذہن ضرور منتقل ہوتا ہے کہ گو وہ ہندوستانی سماج کے دورِ انحطاط سے تعلق رکھتے تھے یعنی ایسے انحطاط سے تعلق رکھتے تھے جو ہر طبقہ کو بے جان بنائے ہوئے تھا لیکن ان کی فکر میں توانائی اور تازگی، ان کے خیالوں میں بلندی اور بیباکی کی غیرمعمولی طور پر پائی جاتی ہیں۔ اس توانائی کا سرچشمہ کہاں ہے؟ اس طبقہ میں اور اس کے نصب العین میں تو ہرگز نہیں ہو سکتا جس سے غالبؔ کا تعلق تھا۔ پھر اس کی جستجو کہاں کی جائے؟ کیا یہ سب کچھ تخیل محض کا نتیجہ ہے؟ ان کی شاعری کا سارا حسن ان کے انفرادی بانکپن کا عکس ہے یا غالبؔ انسان سے کچھ امیدیں رکھتے تھے اور گو ان کی نگاہوں کے سامنے ان کو جنم دینے والی تہذیب نزع کی ہچکیاں لے رہی تھی، جس کے واپس آنے کی کوئی امید نہ تھی لیکن وہ پھر بھی نئے آدم کے منتظر تھے جو زندگی کو پھر سے سنوار کر محبت کرنے کے قابل بنادے۔ (سیّد احتشام حسین کے مضمون ‘غالب کا تفکر’ سے اقتباسات، آج مرزا غالب کا یومِ پیدائش ہے),Entertainment
434,جب منٹو نے ناشر کی جیب سے دَس روپے نکالے!,https://urdu.arynews.tv/shahid-dehalvi-urdu-writer-book-passage/,"منٹوؔ کو شراب پینے کی لت خدا جانے کب سے تھی۔ جب تک وہ دلّی رہے ان کی شراب بڑھنے نہیں پائی تھی۔ بمبئی جانے کے بعد انھوں نے پیسہ بھی خوب کمایا اور شراب بھی خوب پی۔ جب پاکستان بنا تو وہ لاہور آ گئے۔ یہاں فلموں کا کام نہیں تھا۔ اس لیے انھیں قلم کا سہارا لینا پڑا۔ ہمارے ادب جیسی بنجر زمین سے روزی پیدا کرنا منٹو ؔ ہی کا کام تھا۔ صحت پہلے کون سی اچھی تھی۔ رہی سہی شراب نے غارت کر دی۔ کئی دفعہ مرتے مرتے بچے۔ روٹی ملے یا نہ ملے بیس روپے روز  شراب کے لیے ملنے چاہیے۔ اس کے لیے اچھا بُرا کچھ روزانہ دو ایک افسانے لکھنا ان کا معمول ہو گیا تھا۔ انھیں لے کر وہ کسی ناشر کے پاس پہونچ جاتے۔ ناشروں نے پہلے ضرورت سے انھیں خریدا۔ پھر بے ضرورت پھر اُپرانے اور منہ چھپانے لگے۔ دور سے دیکھتے کہ منٹو آ رہا ہے تو دکان سے ٹل جاتے۔ منٹو کی اب بالکل وہی حالت ہو گئی تھی جو آخر میں اختر شیرانی اور میرا جی کی۔ بے تکلف لوگوں کی جیب میں ہاتھ ڈال دیتے اور جو کچھ جیب میں ہوتا نکال لیتے۔ اگست 1954 میں کئی سال بعد لاہور گیا تھا۔ لاہور کے ادیب، شاعر، ایڈیٹر اور پبلشر ایک بڑی پارٹی میں جمع تھے کہ غیر متوقع طور پر منٹو بھی وہاں آگئے۔ اور سیدھے میرے پاس چلے آئے۔ ان کی حالت غیر تھی۔ میں نے کہا آپ تو بہت بیمار ہیں۔ آپ کیوں آئے؟ میں سے اٹھ کر خود آپ کے پاس آنے والا تھا۔ بولے ہاں بیمار تو ہوں مگر جب یہ سنا کہ آپ یہاں آ رہے ہیں تو جی نہ مانا۔ اتنے میں ایک شامت کا مارا پبلشر ادھر آ نکلا۔ منٹو نے آواز دی، ""اوئے ادھر آ۔” وہ رکتا جھجکتا آگیا۔ ""کیا ہے تیری جیب میں نکال۔” اس نے جیب میں سے پانچ روپے نکال کر پیش کیے مگر منٹو پانچ روپے کب قبول کرنے والے تھے۔ ""حرام زادے دس روپے تو دے۔” یہ کہہ کر اس کی اندر کی جیب میں ہاتھ ڈال دیا۔ اور دس روپے کا نوٹ نکال کر پھر مجھ سے باتیں کرنے لگے۔ گویا کچھ ہوا ہی نہیں۔ پبلشر نے بھی سوچا کہ چلو سستے چھوٹے۔ وہاں سے رفو چکر ہوگیا۔ منٹو پندرہ بیس منٹ تک بیٹھے باتیں کرتے رہے مگر ان کی بے چینی بڑھ گئی اور عذر کر کے رخصت ہوگئے۔ مجھ سے ہمیشہ کے لیے رخصت ہو گئے۔ پانچ مہینے بعد اخبارات سے معلوم ہوا کہ منٹو اس دنیا سے رخصت ہوگئے۔ انھوں نے پھر چپکے سے شراب پی لی تھی۔ خون ڈالتے ڈالتے مر گئے۔ (گنجینۂ گوہر از قلم شاہد احمد دہلوی سے اقتباس)",Entertainment
435,لُٹی محفلوں کی دھول اور عبرت سرائے دہر میں عہد ساز شاعر منیر نیازی کا تذکرہ,https://urdu.arynews.tv/munir-niyazi-poet/,منیر نیازی کی شاعری ایک طلسم خانۂ حیرت ہے۔ اردو زبان کے اس ممتاز شاعر کا کلام ایک خواب ناک ماحول کو جنم دیتا ہے جو قاری کو اپنی گرفت میں لے لیتا ہے۔ منیر نیازی کے طرزِ بیان اور شعری اسلوب نے اردو شاعری پر گہرے اثرات مرتب کیے ہیں۔ آج منیر نیازی کی برسی ہے۔ اردو ادب میں منیر نیازی کو اپنے عہد کا بڑا شاعر مانا جاتا ہے جس نے کسی کلاسیکی روایت کا تعاقب نہیں کیا اور ان کی شاعری کسی دبستان کے اثر سے مغلوب نہیں‌ بلکہ وہ اپنی شاعری سے ایک نئے دبستان کی طرح ڈالنے والے ایسے شاعر ہیں جس کی تقلید کرنے کی کوشش ان کے بعد آنے والوں نے کی ہے۔ بانو قدسیہ نے کہا تھا، میں منیر نیازی کو صرف بڑا شاعر تصوّر نہیں کرتی، وہ پورا ’’اسکول آف تھاٹ‘‘ ہے جہاں ہیولے، پرچھائیں، دیواریں، اُن کے سامنے آتے جاتے موسم، اور ان میں سرسرانے والی ہوائیں، کھلے دریچے، بند دروازے، اداس گلیاں، گلیوں میں منتظر نگاہیں، اتنا بہت کچھ منیر نیازی کی شاعری میں بولتا، گونجتا اور چپ سادھ لیتا ہے کہ انسان ان کی شاعری میں گم ہو کر رہ جاتا ہے۔ منیر کی شاعری حیرت کی شاعری ہے، پڑھنے والا اونگھ ہی نہیں سکتا۔ بیسویں صدی کی آخری نصف دہائی میں منیر نیازی کو ان کی اردو اور پنجابی شاعری کی وجہ سے جو پذیرائی اور مقبولیت ملی، وہ بہت کم شعرا کو نصیب ہوتی ہے۔ ان کی شاعری انجانے اور اچھوتے احساس کے ساتھ ان رویّوں کی عکاسی کرتی ہے جن سے منیر اور ان کے عہد کے ہر انسان کا واسطہ پڑتا ہے۔ منیر نیازی کے کلام کا قاری معانی کی کئی پرتیں اتارتا اور امکانات کی سطحوں کو کریدتا ہوا اس میں گم ہوتا چلا جاتا ہے۔ منیر نیازی نے 19 اپریل 1928ء کو ہوشیار پور کے ایک قصبہ میں آنکھ کھولی۔ وہ پشتون گھرانے میں پیدا ہوئے تھے۔ ان کے والد محمد فتح خان محکمۂ انہار میں ملازم تھے جو منیر نیازی کی زندگی کے پہلے برس ہی میں انتقال کرگئے تھے۔ منیر نیازی کی والدہ کو کتابیں پڑھنے کا شوق تھا اور ان ہی سے ادبی مذاق منیر نیازی میں منتقل ہوا۔ منیر نے ابتدائی تعلیم منٹگمری (موجودہ ساہیوال) میں حاصل کی اور یہیں سے میٹرک کا امتحان پاس کر کے نیوی میں بطور سیلر ملازم ہو گئے۔ لیکن یہ نوکری ان کے مزاج کے برعکس تھی۔ ملازمت کے دنوں میں بمبئی کے ساحلوں پر اکیلے بیٹھ کر ادبی رسائل پڑھتے تھے جس کا نتیجہ نیوی کی ملازمت سے استعفیٰ کی صورت سامنے آیا۔ انھوں نے لاہور کے دیال سنگھ کالج سے بی۔ اے کیا اور اس زمانہ میں کچھ انگریزی نظمیں بھی لکھیں۔ تعلیم مکمل ہوئی تھی کہ ملک کا بٹوارہ ہو گیا اور ان کا سارا خاندان پاکستان چلا آیا۔ یہاں انھوں نے ایک اشاعتی ادارہ قائم کیا، لیکن یہ اور دوسرے چھوٹے موٹے کاروبار میں ناکام ہونے کے بعد منیر نیازی لاہور چلے گئے۔ وہاں مجید امجد کے ساتھ ایک پرچہ ’’سات رنگ‘‘ جاری کیا اور اسی زمانے میں مختلف اخبارات اور ریڈیو کے لیے بھی کام کیا۔ 1960ء کی دہائی میں منیر نیازی نے فلموں کے لیے گانے بھی لکھے جو بہت مشہور ہوئے۔ فلم ’’شہید‘‘ کے لیے نسیم بانو کی آواز میں ان کا کلام ’’اس بے وفا کا شہر ہے اور ہم ہیں دوستو‘‘ بہت پسند کیا گیا، اور نور جہاں کی آواز میں ’’جا اپنی حسرتوں پر آنسو بہا کے سو جا‘‘ ایک مقبول نغمہ ثابت ہوا۔ اسی طرح 1976 میں ’’خریدار‘‘ کا گیت ’’زندہ رہیں تو کیا ہے جو مر جائیں ہم تو کیا‘‘ ناہید اختر کی آواز میں آج بھی مقبول ہے۔ منیر نیازی کے بارے میں‌ کہا جاتا ہے کہ انا پرست تھے اور کسی شاعر کو خاطر میں نہیں لاتے تھے۔ قدیم شعراء میں بس میرؔ، غالبؔ اور سراج اورنگ آبادی ان کے پسندیدہ تھے۔ اسی طرح منیر نیازی نے شاعری کی اصناف، غزل اور نظم میں بھی معیار کو بلند رکھا ہے۔ لیکن گیت اور کچھ نثری نظمیں بھی لکھیں۔ منیر نیازی خود پسند ہی نہیں، بلا کے مے نوش بھی تھے اور آخری عمر میں ان کو سانس کی بیماری ہو گئی تھی۔ وہ 26 دسمبر 2006ء کو بیماری کے سبب وفات پاگئے تھے۔ حکومتِ پاکستان نے اردو اور پنجابی زبان کے اس مقبول شاعر کو ’’ستارۂ امتیاز‘‘ اور ’’پرائڈ آف پرفارمنس‘‘ سے نوازا تھا۔ ان کی زندگی میں تنہائی اور آوارگی کے ساتھ رومانس کا بڑا دخل رہا اور وہ خود کہتے تھے کہ زندگی میں‌ درجنوں عشق کیے ہیں۔ وہ ساری عمر شاعری کرتے رہے اور بے فکری کو اپنی طبیعت کا خاصہ بنائے رکھا۔ اپنے ہم عصروں میں نمایاں ہونے والے منیر نیازی لاہور میں حلقۂ اربابِ ذوق کے رکن بنے اور سیکرٹری بھی رہے، لیکن کسی مخصوص گروہ اور ادبی تنظیموں سے کوئی وابستگی اور تعلق نہ رکھا۔ وہ اپنی دھن میں‌ رہنے والے انسان تھے جس کے مزاج نے اسے سب الگ رکھا۔ مجید امجد وہ شاعر تھے جن کے ساتھ رہ کر منیر نیازی کا تخلیقی جوہر کھلنے لگا۔ وہ ایک ساتھ بہت سا وقت گزراتے اور شعر و ادب پر بات کرتے، اور اپنی شاعری ایک دوسرے کو سناتے۔ بقول منیر نیازی دونوں روز ایک نئی نظم لکھ کر لاتے تھے اور ایک دوسرے کو سناتے۔ منیر نیازی کی تخلیقات فنون، اوراق، سویرا، ادب لطیف، معاصر اور شب خون وغیرہ میں شائع ہوتی تھیں۔ منیر نیازی کی شخصیت بھی سحر انگیز تھی۔ وہ ہر محفل میں مرکزِ نگاہ ہوتے۔ ان کے ایک ہم عصر رحیم گل نے ان کی ظاہری شخصیت کا خاکہ ان الفاظ میں کھینچا ہے۔ ‘ربع صدی قبل میں ایک نوجوان سے ملا تھا۔ مجھے اچھی طرح یاد ہے سیاہ و سرخ قمیض میں اس کا چہرہ اور زیادہ سرخ نظر آتا تھا۔ اس کے سیاہ بال بانکپن سے اس کی پیشانی پر لہرا رہے تھے نیلگوں بھوری سی دو بڑی شفاف آنکھیں اس کے چہرے پر یوں جھلملا رہی تھیں جیسے سرخ ماربل میں سے دو چشمے ابل پڑے ہوں۔ ستواں ناک مگر نتھنے کچھ زیادہ کشادہ غالباً یہی وجہ تھی کہ اس کی قوتِ شامہ بہت تیز تھی اور وہ فطری طور پر بُوئے گل اور مانس بو کی مکروہات اور خصوصیات پا لیتا تھا۔ پہلی ملاقات میں منیر مجھے اچھا لگا۔’ منیر نیازی کے یہ مشہور اشعار دیکھیے۔ یہ کیسا نشہ ہے میں کس عجب خمار میں ہوںتو آ کے جا بھی چکا ہے، میں انتظار میں ہوں غم کی بارش نے بھی تیرے نقش کو دھویا نہیںتو نے مجھ کو کھو دیا میں نے تجھے کھویا نہیں آواز دے کے دیکھ لو شاید وہ مل ہی جائےورنہ یہ عمر بھر کا سفر رائیگاں تو ہے مدت کے بعد آج اسے دیکھ کر منیرؔاک بار دل تو دھڑکا مگر پھر سنبھل گیا آنکھوں میں اڑ رہی ہے لٹی محفلوں کی دھولعبرت سرائے دہر ہے اور ہم ہیں دوستو اک اور دریا کا سامنا تھا منیرؔ مجھ کومیں ایک دریا کے پار اترا تو میں نے دیکھا اردو میں منیر نیازی کے 13 اور پنجابی کے تین مجموعے شائع ہوئے جن میں اس بے وفا کا شہر، تیز ہوا اور تنہا پھول، جنگل میں دھنک، دشمنوں کے درمیان شام، سفید دن کی ہوا، سیاہ شب کا سمندر، چھ رنگین دروازے، پہلی بات ہی آخری تھی، ایک دعا جو میں بھول گیا تھا، محبت اب نہیں ہوگی، ایک تسلسل اور دیگر شامل ہیں۔ انھوں اپنے دور کے اہلِ قلم اور بالخصوص نقادوں سے ایک محفل میں یہ شکوہ اپنے مخصوص انداز میں کیا تھا کہ ’ایک زمانے میں نقّادوں نے مجھے اپنی بے توجہی سے مارا اور اب اس عمر میں آ کر توجہ سے مار رہے ہیں۔‘,Entertainment
436,میرؔ کو شعراء نے دھڑکنوں میں‌ جگہ دی، مگر اردو تنقید نے کیا رویہ اپنایا؟,https://urdu.arynews.tv/mir-taqi-mir-poetry-urdu-writers/,میر کے ساتھ ہماری تنقید کا کیا رویہ ہے؟ زمانے بدلتے رہے مگر اردو تنقید افسوس ناک حد تک آہستہ رو رہی ہے۔ میر کبھی گم نامی کا شکار نہیں ہوئے۔ ان کی قبر پر ریل چل گئی تو کیا ہوا، تمام اردو شعراء نے اپنی دھڑکنوں میں ہمیشہ میر کو جگہ دی۔ ان کی کلیات بھی چھپتی رہی مگر وقفے وقفے سے۔ پھر بھی میر کے پرستاروں کو شکایت رہی کہ ان کی پذیرائی کم ہوئی۔ مجھے اثر لکھنوی اور ڈاکٹر سید عبداللہ سے یہ شکایت نہیں ہے کہ وہ میر کو ہر دل عزیز بنانے میں ناکام رہے ہیں، اس لیے کہ ان بزرگوں نے اپنی ساری ذہانت کو میر کے مطالعے میں صرف کر دیا ہے مگر برا ہو اردو تنقید کا جو شاعری میں افکار اور احساسات و جذبات کو الگ الگ خانوں میں دیکھنے کی عادی ہے۔ناصر کاظمی ایسا فہیم شاعر بھی میر پر مضمون لکھتے ہوئے قدم قدم پر جھجھکتا ہے اور آخر میں میر اور اقبال کے یہاں مماثلت تلاش کرنے پر مجبور نظر آتا ہے۔ وارث علوی کی زبان میں ’’معنی کس چٹان پر بیٹھا ہے‘‘ یعنی شاعری میں اقدار و افکار کی جستجو، جذبات اور احساسات سے الگ چہ معنی دارد؟ غالب ایسا عظیم شاعر بھی میر کی استادی کو اس طرح تسلیم کرتا ہے کہ میر کے انداز یعنی سہلِ ممتنع میں شاعری کی کوشش کرتا رہتا تھا۔ میر کے کلام میں بے پناہ تاثیر، زبان میں ندرت، جذبات کے اظہار میں شائستگی اور شعری صداقت، ساری نزاکتوں کا ایک آئینہ در آئینہ سلسلہ ملتا ہے۔ میری رائے میں 1857ء کے تباہ کن اثرات سے ہم بے طرح گھبرا گئے تھے۔ حالی نے غیرشعوری طور سے اس روایت کو مجروح کر دیا جس سے ہم میر سے منسلک تھے۔ میں حالی پر الزم نہیں لگاتا، اس لیے کہ انگریز حکومت کے مہلک اثرات کی وجہ سے ہم آج تک اپنی ثقافتی تفہیم کرنے سے قاصر رہے ہیں۔ کبھی ہم ماضی میں پناہ ڈھونڈتے ہیں بنیاد پرستوں کی طرح اور کبھی مغرب زدہ لوگوں کی بنائی ہوئی ’’جنت‘‘ کو اپنا مستقبل سمجھتے ہیں۔ یہ نہیں جانتے کہ ہمارا ماحول کیا تھا اور اب کیا ہے؟ نہ جانے کس نے ہمیں یہ سمجھا دیا تھا کہ ’’وقت کی آواز‘‘ عشقیہ شاعری کے خلاف ہے جب کہ میر کی شاعری کار زارِ حیات کی سب سے دل کش آواز تھی۔ اسی وقت سے ہماری تنقید نے میر فہمی کی راہ کھول دی تھی۔ حسن عسکری نے ایک مضمون میں لکھا تھا: ’’اگر لوگ میر کے اس شعر کی جدلیات کو سمجھ لیں تو جو انقلاب رونما ہوگا وہ مارکس کے انقلاب سے کہیں بڑا ہوگا۔‘‘ (حوالہ: انسان اور آدمی) ظاہر ہے کہ یہ جملہ صرف ’’ترقی پسندوں‘‘ کو چھیڑنے کے لیے لکھا گیا تھا۔ میر کا شعر ہے، وجہِ بے گانگی نہیں معلومتم جہاں کے ہو واں کے ہم بھی ہیں اس شعر میں جو نکتہ قابلِ غور ہے وہ علیحدگی، بےگانگی (Alienation) کو جنم دیتا ہے اور ہم صنعتی نظام میں داخل ہوئے تھے کہ اس کا شکار ہو گئے۔ اب ہماری بیگانگی دشمنی میں بدلتی جارہی ہے۔ اردو کی سب سے جان دار روایت عشقیہ شاعری کی تھی۔ عشق ہی تصوف اور بھکتی تحریروں کی جان تھا۔ ہماری مشترکہ تہذیب کی بنیاد تھا (قرۃ العین حیدر کے نئے ناول ’’گردش رنگ چمن‘‘ میں اس دور کے چند مناظر اور کردار دیکھے جاسکتے ہیں ) ہم نے انجانی اصلاحی اقدار کے فریب میں آکر اپنی ’جڑوں ‘سے خود کو کاٹ لیا ہے اور آج ہم زندگی کی سزا پا رہے ہیں اور ادب میں خون ناحق کو بہتے ہوئے دیکھ رہے ہیں اور حیران و ششدر ہیں۔ ہم خود اپنے جرائم کی سزا پا رہے ہیں، کم از کم بقول میر ہمارے سینے تو سوزِ عشق سے منور ہوتے، اعجازِ عشق سے ہم جیتے رہے وگرنہکیا حوصلہ کہ جس میں آزار یہ سمائے آج ہمارے پاس عشق کا سوزِ دروں ہے نہ عمل کی لگن۔ ہم۔ سب۔ ایک معنی میں ایلیٹ کے ’’کھوکھلے آدمی‘‘ بن کر رہ گئے ہیں! میرتقی میر بنیادی طور سے رومانی کرب کے شاعر تھے مگر یہ کرب صرف جنسی تشنگی اور دیوانگی کی دین نہیں تھا، اس میں آئندہ مستقبل کے خواب کی پنہاں آرزوئیں بھی شامل ہو گئی تھیں۔ یہی نہیں اپنے ماحول کی ساری تہذیبی شکست و ریخت بھی شامل تھی۔ اطالوی ناقد ماریو پراز (Mario Praz) نے یوروپی شاعری (اٹھارہویں صدی) کو اسی اصطلاح سے جانچنے کی کوشش کی تھی۔ اٹھارہویں صدی کا یورپ بھی ہنگاموں اور انقلابوں کا مرکز تھا۔ انقلابِ فرانس نے یورپ کو پہلی بار انسانیت کو مساوات، اخوت اور آزادی کا پیغام دیا تھا۔ اس دور کے شاعر بھی اسی جانکاہ درد و غم سے سرشار تھے جس سے کہ رومانی کرب کی پہچان ہوتی ہے۔ روسو کے اعترافات (دوجلدیں ) کے مطالعے سے پتہ چلتا ہے کہ فطرت سے انسانی دوری کتنی مہلک ہوگی۔ ماریو پراز کا خیال تھا کہ مسرت کی جستجو ہی درد و غم کی راہ سے گزرتی ہے اور درد ہی مسرت کی جستجو کی منزل ہے۔ اس طرح خوشی اور غم کی جذباتی کشمکش حزنیہ لب و لہجے کو جنم دیتی ہے جو رومانی کرب کی نشان دہی کرتا تھا۔ میر کی شاعری میں جو گھلاوٹ، نرمی اور سپردگی ہے، وہ اسی غم کی قبولیت کی وجہ سے کہ درد ہی مسرت کی جان ہے اور مسلسل کرب ہی جہدِ حیات ہے۔ انگریزی رومانی شعرا سے میر کا تقابل پروفیسر احمد علی نے بھی کیا تھا۔ احمد علی نے اپنی کتاب سنہری روایت (The Golden Tradition) میں میر کی عظمت کا اعتراف کیا ہے، یہ کتاب آج بھی مطالعے کے قابل ہے، گو کہ اس کو شائع ہوئے پندررہ برس گزر چکے ہیں (مطبوعہ کولمبیا یونیورسٹی امریکہ ۱۹۷۳ء) میر تقی میر کی شاعری کو ان کی کشادہ شخصیت، بے پناہ تخلیقی قوت اور فکر خیز تخیل (Imagination) کی رہینِ منت ٹھہرایا ہے۔ یہی نہیں ان کی (احمدعلی) رائے میں میر کے پائے کا شاعر انگریزی رومانی شعرا میں کوئی نہیں تھا۔ فراق اردو میں یہی بات کہہ چکے ہیں۔ وہ میر کی شاعری میں ’دل‘ کے استعارے کو مرکزی حیثیت دیتے ہیں۔ مجنوں گورکھپوری یہ بات اپنے مضمون میں کہہ چکے ہیں (سردار جعفری ایک عرصے تک مجنوں سے اس لیے خفا رہے کہ مرحوم نے کئی شعر ایسے لکھے تھے جو میر کے نہیں ہیں۔ خیر) احمد علی کا خیال ہے کہ میر کے ذہن کی جستجو ہمیں ان اشعار سے کرنی چاہیے جو میر نے دل کو محور بنا کر کہے تھے، اس لیے کہ دل ہی عشق اور زندگی کا سرچشمہ ہے اور یہ اشعار بھی پیش کیے ہیں، جا کے پوچھا جو میں یہ کارگہِ مینا میںدل کی صورت کا بھی اے شیشہ گراں ہے شیشہکہنے لاگے کہ کدھر پھرتا ہے بہکا اے مستہر طرح کا جو تو دیکھے ہے کہ یاں ہے شیشہدل ہی سارے تھے یہ اک وقت میں جو کر کے گدازشکل شیشے کی بنائے ہیں کہاں سے شیشہ یہی نہیں، احمد علی کا خیال ہے کہ ایک معنی میں میر ایک وجودی شاعر تھے اور سارتر کا بیان نقل کرتے ہیں :Existence Precedes Essence یعنی وجود روح سے پہلے ہے۔ میر کا خیال ہے، ’’مقدور سے زیادہ مقدور ہے ہمارا‘‘ کی مثال بھی دیتے ہیں۔ میر پر انگریزی میں جو چند مضامین اور کتابیں میری نظر سے گزری ہیں ان میں یہ کتاب زیادہ ’’شہرت‘‘ کی مستحق تھی، اس لیے کہ اس کتاب میں میر کے اچھے خاصے ترجمے بھی شامل ہیں۔ اور ایک سوال میر ے ذہن میں آتا ہے کہ میر کی عشقیہ شاعری کے ساتھ کیا رویہ اختیار کرنا چاہیے۔ کیا اب یہ عہد پارینہ کی ایک شعری داستان ہے اور بس۔۔؟ سرمایہ دارانہ سماج میں ہر شے فروخت ہو سکتی ہے۔ اب عشق یا تو محض جنسی شے (بدن کی تہذیب کہاں؟) یا تفریح کا سامان۔ ایک ایسے دور میں جب ہم میر کی شاعری کا مطالعہ کرتے ہیں تو حیرت اور معصومیت سے نئی لذت کے ساتھ دوچار ہوتے ہیں یا یہ جانتے ہوئے بھی کہ اب وہ ’’رومانی کرب‘‘ اپنی جاذبیت بڑی حد تک کھو چکا ہے مگر کسی حد تک معصومیت حسن کی اور عشق کی کشمکش کو بڑی حد تک برقرار رکھے ہوئے ہے۔ عشق میں ہم ہوئے نہ دیوانےقیس کی آبرو کا پاس رہاعشق کا گھر ہے میر سے آبادایسے پھر خانماں خراب کہاں رات مجلس میں تری ہم بھی کھڑے تھے چپکےجیسے تصویر لگا دے کوئی دیوار کے ساتھ دور بیٹھا غبار میر ان سےعشق بن یہ ادب نہیں آتا یہ خود کلامی کا ’’جادو‘‘ بھی رکھتی ہے۔ پروفیسر مسعود حسین ادیب نے میر کی شاعری کو ’’عشق کی زبان‘‘ سے تعبیر کیا تھا۔ مجھے اکثر یہ احساس ہوا ہے کہ میر کے آنسو’’پارس پتھر‘‘ تھے، جس لفظ کو چھو لیتے تھے کندن بن جاتا تھا۔ اس طرح جسمانی حسن کا بیان بھی ساری لطافتیں لیے ہوئے ہے، ساتھ اس حسن کے دیتا تھا دکھائی وہ بدنجیسے جھمکے ہے پڑا گوہرِ تر پانی میں حسن کی بالیدگی کا یہ عالم شاید ہی کسی اردو شاعر نے کبھی سوچا اور بیان کیا ہو گا۔ میر کی عشقیہ شاعری ایک جمالیات کی نئی دستاویز تھی جس میں انبساط کے کم رنگ تھے مگر زرد رنگ سب سے نمایاں تھا جیسے ڈچ مصور وان گاف کی مصوری! آج میر کی عشقیہ شاعری ایک ایسی ’’فردوسِ گمشدہ‘‘ کی یاد دلاتی ہے جس میں دوزخ کو سیر کرنے کے لیے ملا دیا گیا ہو۔ (ممتاز نقاد اور روایت شکن قلم کار باقر مہدی کے مضمون کا ایک حصّہ ہند و پاک سمینار جامعہ ملیہ (نئی دہلی) میں ۱۹۸۳ء میں پڑھا گیا تھا),Entertainment
437,اکبر، جن کا نام قہقہوں نے اچھالا، اور شہرت کو مسکراہٹوں نے چمکایا!,https://urdu.arynews.tv/akbar-allahabadi/,"لسانُ العصر اردو زبان کے نامور شاعر اکبر الہ آبادی کا لقب ہے۔ اکبر الہ آبادی نے  اپنے دور میں اردو شاعری کو ایک نئی راہ دکھائی اور ان کا ظریفانہ کلام بہت مشہور ہوا۔ وہ مشرقیت کے دلدادہ تھے اور مغربی تہذیب کی کورانہ تقلید کے بڑے مخالف تھے۔ غیرمنقسم ہندوستان کے مشہور عالمِ دین، بے مثل ادیب اور شاعر عبدالماجد دریا بادی نے ‘پیامِ اکبر’ یعنی حضرت اکبر الہ آبادی کی کلیاتِ سوم پر ایک مضمون رقم کیا تھا جس سے یہ اقتباسات ہمیں اکبر کی شخصیت اور ان کے فن کو سمجھنے میں مدد دیتے ہیں۔ ملاحظہ کیجیے۔ ""لسانُ العصرحضرت اکبر مغفور زمانۂ حال کے ان چندر بزرگوں میں تھے جن کا مثل و نظیر کہیں مدتوں میں جا کر پیدا ہوتا ہے۔ ان کی ذات ایک طرف شوخی و زندہ دلی اور دوسری طرف حکمت و روحانیت کا ایک حیرت انگیز مجموعہ تھی یا یوں کہیے کہ یک طرفہ معجون۔ آخر آخر ان کی شاعری نہ شاعری رہی تھی، نہ ان کا فلسفہ فلسفہ۔ ان کا سب کچھ بلکہ خود ان کا وجود مجسم حکمت و معرفت کے سانچہ میں ڈھل گیا تھا۔ ان کی گفتگو جامع تھی حکمت و ظرافت کی، ان کی صحبت ایک زندہ درس گاہ تھی تصوف و معرفت کی۔ روز مرہ کے معمولی فقروں میں وہ وہ نکتے بیان کر جاتے کہ دوسروں کو غور و فکر کے بعد بھی نہ سوجھتے اور باتوں باتوں میں ان مسائل کی گرہ کشائی کر جاتے جو سال ہا سال کے مطالعہ سے بھی نہ حل ہو پاتے۔ خوش نصیب تھے وہ جنہیں ان کی خدمت میں نیاز مندی کا شرف حاصل تھا۔ جن کی رسائی اس چشمۂ حیات تک نہ ہو سکی، انہیں آج اپنی نارسائی و محرومی پر حسرت ہے اور جن کی ہو چکی تھی انہیں یہ حسرت ہے کہ اور زیادہ سیراب کیوں نہ ہو لیے۔” عبدالماجد دریا بادی نے اکبر کی ظرافت و زندہ دلی کا تذکرہ ان الفاظ میں کیا ہے۔ ""اکبر کی شہرت و مقبولیت کی سب سے بڑی نقیب ان کی ظرافت تھی، ان کے نام کو قہقہوں نے اچھالا، ان کی شہرت کو مسکراہٹوں نے چمکایا۔ ہندوستان میں آج جو گھر گھر ان کا نام پھیلا ہوا ہے، اس عمارت کی ساری داغ بیل ان کی شوخ نگاری و لطیفہ گوئی ہی کی ڈالی ہوئی ہے۔ قوم نے ان کو جانا مگر اس حیثیت سے کہ وہ روتے ہوئے چہروں کو ہنسا دیتے ہیں۔ ملک نے ان کو پہچانا مگر اس حیثیت سے کہ وہ مرجھائے ہوئے دلوں کو کھلا دیتے ہیں۔ اس میں ذرا کلام نہیں کہ اکبر ظریف اور بہت بڑے ظریف تھے۔ لیکن جس زمانہ کے کلام پر یہاں خصوصیت کے ساتھ تبصرہ مقصود ہے، یہ زمانہ ان کی ظرافت کے شباب کا نہ تھا۔ جب تک خود جوان رہے شوخ طبعی بھی جوان رہی۔ عمر کا آفتاب جب ڈھلنے لگا تو ظرافت کا بدرِ کامل بھی رفتہ رفتہ ہلال بنتا گیا۔ اب اس کی جگہ آفتابِ معرفت طلوع ہونے لگا۔ بالوں میں سفیدی آئی، صبحِ پیری کے آثار نمودار ہوئے، تو ظرافت نے انگڑائیاں لیں اور زندہ دلی کی شمع جھلملانے لگی۔ حکمت کی تابش اور حقیقت کی تڑپ دل میں پیدا ہوئی۔ جمال حقیقی کی جلوہ آرائیوں نے چشمِ بصیرت کو محوِ نظارہ بنایا۔ سوزِ عشق نے سینہ کو گرمایا، ذوقِ عرفان نے دل کو تڑپایا، اور نورِ معرفت کی شعاعیں خود ان کے مطلعِ قلب سے اس چمک دمک کے ساتھ پھوٹیں کہ تماشائیوں کی آنکھیں قریب تھا کہ چکا چوند میں پڑ جائیں۔ لیکن ہے یہ کہ قسّامِ ازل نے ذہانت و فطانت، شوخی و زندہ دلی کی تقسیم میں ان کے لیے بڑی فیاضی سے کام لیا تھا۔ اس لیے پیرانہ سالی میں بھی ایک طرف ذاتی صدمات و خانگی مصائب کا ہجوم، اور دوسری طرف مشاغلِ دین و تصوف کے غلبہ کے باوجود یہ جذبات فنا ہرگز نہیں ہونے پائے۔ شمع جھلملا ضرور رہی تھی مگر بجھی نہ تھی یا آفتاب ڈھل ضرور چکا تھا مگر غروب تو نہیں ہوا تھا۔ بدر، ہلال بننے لگا تھا لیکن بے نور نہیں ہوا تھا، چمن سے بہار رخصت ہونے کو تھی تاہم خزاں کا سایہ بھی ابھی نہیں پڑنے پایا تھا۔ زندہ دلی نہ صرف قائم تھی بلکہ اس وقت کے ساتھ اس شدت کے ساتھ کہ دیوان پڑھنے والے متحیر اور کلام سننے والے ششدر رہ گئے۔” اکبر کے کلیات پر تبصرہ کرتے ہوئے مضمون نگار آگے لکھتے ہیں۔ ""اکبر ظریف تھے۔ ’’ہزال‘‘ و فحاش نہ تھے۔ دلوں کو خوش کرتے تھے۔ چہروں پر تبسم لاتے تھے۔ جذباتِ سفلی کے بھڑکانے کی کوشش نہ کرتے۔ ان کی ظرافت ہزل گوئی کے مترادف نہ تھی۔ اکثر صورتو ں میں معنویت سے لبریز ہوتی تھی، کہیں کہیں زبانی محاورہ، لفظی مناسبت، ترکیب کی ندرت قافیہ کی جدت کے زور سے شعر کو لطیفہ بنا دیتے تھے۔ سیاسی مسائل میں رائے بڑی آزاد رکھتے تھے لیکن جتنا کہہ جانے میں جری تھے، اتنا ہی سنانے میں چھاپنے میں پھیلانے میں محتاط تھے۔ قدم اتنا پھونک پھونک کر رکھتے کہ مخلصوں اور نیاز مندوں تک کو حیرت کی ہنسی آ جاتی۔ اور جو اتنے معتقد و باادب تھے وہ تو جھنجھلاہٹ میں خدا جانے کیا کچھ کہہ سن ڈالتے۔”",Entertainment
438,جب منٹو کی مخمور آنکھوں میں آنسو آگئے!,https://urdu.arynews.tv/film-actor-shayam/,سعادت حسن منٹو نے اپنے ہم عصر اہلِ قلم شخصیات اور فلمی دنیا سے وابستہ فن کاروں کے بارے میں‌ کئی دل چسپ واقعات اور شخصی خاکے لکھے ہیں جن میں‌ ایک نام سندر شیام چڈا کا بھی ہے۔ شیام ایک ہندوستانی اداکار تھے۔ ان کی فلمی زندگی آغاز 1942ء میں ہوا اور وہ 1951ء میں اپنی وفات تک فلموں میں اداکاری کرتے رہے۔ ان کا انتقال بھی ایک فلم کی شوٹنگ کے دوران ہوا تھا۔ شیام، سعادت حسن منٹو کے قریبی اور اچھے دوست تھے۔ یہاں‌ ہم اداکار شیام پر منٹو کے ایک خاکے سے اقتباسات پیش کررہے ہیں جو قارئین کی دل چسپی اور توجہ کا باعث بنیں‌ گے۔ ملاحظہ کیجیے۔ شیام صرف بوتل اور عورت ہی کا رسیا نہیں تھا۔ زندگی میں جتنی نعمتیں موجود ہیں، وہ ان سب کا عاشق تھا۔ اچھی کتاب سے بھی وہ اسی طرح پیار کرتا تھا جس طرح ایک اچھی عورت سے کرتا تھا۔ اس کی ماں اس کے بچپن ہی میں مر گئی تھی مگر اس کو اپنی سوتیلی ماں سے بھی ویسی ہی محبت تھی، جو حقیقی ماں سے ہوسکتی ہے۔ اس کے چھوٹے چھوٹے سوتیلے بہن بھائی تھے۔ ان سب کو وہ اپنی جان سے زیادہ عزیز سمجھتا تھا۔ باپ کی موت کے بعد صرف اس کی اکیلی جان تھی۔ جو اتنے بڑے کنبے کی دیکھ بھال کرتی تھی۔ ایک عرصے تک وہ انتہائی خلوص کے ساتھ دولت اور شہرت حاصل کرنے کے لیے ہاتھ پاؤں مارتا رہا۔ اس دوران میں تقدیر نے اسے کئی غچے دیے مگر وہ ہنستا رہا، ’’جانِ من ایک دن ایسا بھی آئے گا کہ تو میری بغل میں ہوگی۔‘‘ اور وہ کئی برسوں کے بعد آخر وہ دن آہی گیا کہ دولت اور شہرت دونوں اس کی جیب میں تھیں۔ موت سے پہلے اس کی آمدنی ہزاروں روپے ماہوار تھی۔ بمبے کے مضافات میں ایک خوبصورت بنگلہ اس کی ملکیت تھا اور کبھی وہ دن تھے کہ اس کے پاس سر چھپانے کو جگہ نہیں تھی، مگر مفلسی کے ان ایام میں بھی وہی ہنستا ہوا شیام تھا۔ دولت و شہرت آئی تو اس نے ان کا یوں استقبال نہ کیا جس طرح لوگ ڈپٹی کمشنر کا کرتے ہیں۔ یہ دونوں محترمائیں اس کے پاس آئیں تو اس نے ان کو اپنی لوہے کی چارپائی پر بٹھا لیا اور پٹاخ پٹاخ بوسے داغ دیے۔ میں اور وہ جب ایک چھت کے نیچے رہتے تھے تو دونوں کی حالت پتلی تھی۔ فلم انڈسٹری ملک کی سیاسیات کی طرح ایک بڑے ہی نازک دور سے گزر رہی تھی۔ میں بمبئی ٹاکیز میں ملازم تھا۔ اس کا وہاں ایک پکچر کا کنٹریکٹ تھا دس ہزار روپے میں۔ عرصے کی بیکاری کے بعد اس کو یہ کام ملا تھا۔ مگر وقت پر پیسے نہیں ملتے تھے۔ بہرحال ہم دونوں کا گزر کسی نہ کسی طور ہو جاتا تھا۔ میاں بیوی ہوتے تو ان میں روپے پیسے کے معاملے میں ضرور چخ چخ ہوتی، مگر شیام اور مجھے کبھی محسوس تک نہ ہوا۔ ہم میں سے کون خرچ کررہا ہے اور کتنا کررہا ہے۔ ایک دن اسے بڑی کوششوں کے بعد موٹی سی رقم ملی (غالباً پانچ سو روپے تھے) میری جیب خالی تھی۔ ہم ملاڈ سے گھر آرہے تھے۔ راستے میں شیام کا یہ پروگرام بن گیا کہ وہ چرچ گیٹ کسی دوست سے ملنے جائے گا۔ میرا اسٹیشن آیا تو اس نے جیب سے دس دس روپے کے نوٹوں کی گڈی نکالی۔ آنکھیں بند کر کے اس کے دو حصے کیے اور مجھ سے کہا، ’’جلدی کرو منٹو۔۔۔ ان میں سے ایک لے لو۔‘‘ میں نے گڈی کا ایک حصہ پکڑ کر جیب میں ڈال لیا۔ اور پلیٹ فارم پر اتر گیا۔ شیام نے مجھے’’ٹاٹا‘‘ کہا اور کچھ نوٹ جیب سے نکال کر لہرائے، ’’تم بھی کیا یاد رکھو گے سیفٹی کی خاطر میں نے یہ نوٹ علیحدہ رکھ لیے تھے۔۔۔ ہیپ ٹلا!‘‘ شام کو جب وہ اپنے دوست سے مل آیا تو کباب ہورہا تھا۔ مشہور فلم اسٹار’’کے کے‘‘ نے اس کو بلایا تھا کہ وہ اس سے ایک پرائیویٹ بات کرنا چاہتی ہے۔ شیام نے برانڈی کی بوتلیں بغل میں سے نکال کر اور گلاس میں ایک بڑا پیگ ڈال کر مجھ سے کہا، ’’پرائیویٹ بات یہ تھی۔ میں نے لاہور میں ایک دفعہ کسی سے کہا تھا کہ ’’کے کے‘‘ مجھ پر مرتی ہے۔ خدا کی قسم بہت بری طرح مرتی تھی۔ لیکن ان دنوں میرے دل میں کوئی گنجائش نہیں تھی۔ آج اس نے مجھے اپنے گھر بلا کر کہا کہ تم نے بکواس کی تھی۔ میں تم پر کبھی نہیں مری۔ میں نے کہا تو آج مر جاؤ۔ مگر اس نے ہٹ دھرمی سے کام لیا اور مجھے غصے میں آکر اس کے ایک گھونسہ مارنا پڑا۔‘‘ میں نے اس سے پوچھا، ’’تم نے ایک عورت پر ہاتھ اٹھایا؟‘‘ شیام نے مجھے اپنا ہاتھ دکھایا جو زخمی ہو رہا تھا، ’’کم بخت آگے سے ہٹ گئی۔ نشانہ چوکا اور میرا گھونسہ دیوار کے ساتھ جا ٹکرایا۔‘‘ یہ کہہ کر وہ خوب ہنسا، ’’سالی بیکار تنگ کررہی ہے۔‘‘ میں نے اوپر روپے پیسے کا ذکر کیا ہے۔ غالباً دو برس پیچھے کی بات ہے۔ میں یہاں لاہور میں فلمی صنعت کی زبوں حالی اور اپنے افسانے’’ٹھنڈا گوشت‘‘ کے مقدمے کی وجہ سے بہت پریشان تھا۔ عدالتِ ماتحت نے مجھے مجرم قرار دے کر تین مہینے قیدِ بامشقت اور تین سو روپے جرمانے کی سزا دی تھی۔ میرا دل اس قدر کھٹا ہوگیا تھا کہ جی چاہتا تھا، اپنی تمام تصانیف کو آگ میں جھونک کر کوئی اور کام شروع کردوں جس کا تخلیق سے کوئی علاقہ نہ ہو۔ چنگی کے محکمے میں ملازم ہو جاؤں اور رشوت کھا کر اپنا اور اپنے بال بچوں کا پیٹ پالا کروں، کسی پر نکتہ چینی کروں نہ کسی معاملے میں اپنی رائے دوں۔ایک عجیب و غریب دور سے میرا دل و دماغ گزر رہا تھا۔ بعض لوگ سمجھتے تھے کہ افسانے لکھ کر ان پر مقدمے چلوانا میرا پیشہ ہے۔ بعض کہتے تھے کہ میں صرف اس لیے لکھتا ہوں کہ سستی شہرت کا دلدادہ ہوں اور لوگوں کے سفلی جذبات مشتعل کر کے اپنا الو سیدھا کرتا ہوں۔ مجھ پر چار مقدمے چل چکے ہیں۔ ان چار الوؤں کو سیدھا کرنے میں جو خم میری کمر میں پیدا ہوا، اس کو کچھ میں ہی جانتا ہوں۔ مالی حالت کچھ پہلے ہی کمزور تھی۔ آس پاس کے ماحول نے جب نکما کردیا تو آمدنی کے محدود ذرائع اور بھی سکڑ گئے۔ ایک صرف مکتبہ جدید، لاہور کے چودھری برادران تھے جو مقدور بھر میری امداد کررہے تھے۔ غم غلط کرنے کے لیے جب میں نے کثرت سے شراب نوشی شروع کی تو انہوں نے چاہا کہ اپنا ہاتھ روک لیں۔ مگر وہ اتنے مخلص تھے کہ مجھے ناراض کرنا نہیں چاہتے تھے۔ اس زمانے میں میری کسی سے خط کتابت نہیں تھی۔ دراصل میرا دل بالکل اچاٹ ہو چکا تھا۔ اکثر گھر سے باہر رہتا اور اپنے شرابی دوستوں کے گھر پڑا رہتا، جن کا ادب سے دور کا بھی واسطہ نہیں تھا۔ ان کی صحبت میں رہ کر جسمانی و روحانی خود کشی کی کوشش میں مصروف تھا۔ ایک دن مجھے کسی اور کے گھر کے پتے سے ایک خط ملا۔ تحسین پکچرز کے مالک کی طرف سے تھا۔ لکھا تھا کہ میں فوراً ملوں۔ بمبے سے انہیں میرے بارے میں کوئی ہدایات موصول ہوئی ہے۔ صرف یہ معلوم کرنے کے لیے یہ ہدایت بھیجنے والا کون ہے۔ میں تحسین پکچرز والوں سے ملا۔ معلوم ہوا کہ بمبے سے شیام کے پے در پے انہیں کئی تار ملے ہیں کہ مجھے ڈھونڈ کر 500 روپے دے دیے جائیں۔ میں جب دفتر میں پہنچا تو وہ شیام کے تازہ تاکیدی تار کا جواب دے رہے تھے کہ تلاشِ بسیار کے باوجود انہیں منٹو نہیں مل سکا۔ میں نے 500 روپے لے لیے اور میری مخمور آنکھوں میں آنسو آگئے۔ میں نے بہت کوشش کی کہ شیام کو خط لکھ کر اس کا شکریہ ادا کروں اور پوچھوں کہ اس نے مجھے یہ 500 روپے کیوں بھیجے تھے، کیا اس کو علم تھا کہ میری مالی حالت کمزور ہے۔ اس غرض سے میں نے کئی خط لکھے اور پھاڑ ڈالے۔ ایسا محسوس ہوتا کہ میرے لکھے ہوئے الفاظ شیام کے اس جذبے کا منہ چڑا رہے ہیں جس کے زیرِ اثر اس نے مجھے یہ روپے روانہ کیے تھے۔,Entertainment
439,’’زرقا‘‘ ایک ڈائمنڈ جوبلی فلم,https://urdu.arynews.tv/zarqa-pakistani-film/,1960 کی دہائی کو بالعموم پاکستانی فلم انڈسٹری کے عروج کا دور کہا جاتا ہے جس میں فلموں کی مجموعی تعداد نے ایک ہزار کا ہندسہ عبور کیا۔ اس وقت ملک کے چھوٹے بڑے شہروں میں سنیما گھروں پر شائقین کا رش رہتا تھا۔ ’’زرقا‘‘ اسی دہائی کی ایک ڈائمنڈ جوبلی فلم تھی جس کا موضوع فلسطین کی جدوجہدِ آزادی تھا۔ 60 کی دہائی میں پاکستانی فلم انڈسٹری میں‌ جو نئے چہرے داخل ہوئے تھے ان میں‌ اداکار وحید مراد، ندیم، محمد علی، زیبا، شبنم اور فردوس کے نام شامل ہیں۔ اسی طرح مہدی حسن، احمد رشدی اور مسعود رانا وہ گلوکار تھے جنھیں‌ سنیما کی بدولت ملک گیر شہرت اور مقبولیت حاصل ہوئی۔ اسی زمانے میں‌ فلم سازوں اور ہدایت کاروں میں بھی کئی بڑے نام شامل تھے۔ فلمی تاریخ‌ بتاتی ہے کہ 1969ء میں زرقا پاکستانی سینما میں ایک نیا تجربہ تھا۔ مسلم دنیا میں اس وقت فلسطینیوں پر اسرائیل کی وحشیانہ بمباری اور عام فلسطینی مسلمانوں کے قتلِ عام پر شدید غم و غصّہ پایا جاتا ہے اور دنیا جنگ بندی پر زور دے رہی ہے، لیکن اسرائیل عالمی جنگی قوانین کی خلاف ورزی اور غیر انسانی سلوک روا رکھے ہوئے ہے۔ نصف صدی سے زائد عرصہ بیت گیا جب معروف فلم ساز، ہدایت کار اور مصنّف ریاض شاہد نے زرقا کے ذریعے مسئلہ فلسطین کو اجاگر کیا تھا اور اس فلم نے باکس آفس پر شان دار کام یابی حاصل کی تھی۔ یہ فلم 17 اکتوبر 1969ء کو پاکستان بھر میں سنیماؤں کی زینت بنی۔ کراچی کے اوڈین سنیما میں اس فلم کو نمائش کے بعد 102 ہفتے پورے ہوئے تھے اور یہ پہلی ڈائمنڈ جوبلی فلم بنی تھی۔ فلم کی کہانی بیت المقدس کے خلاف ہونے والی ایک سازش سے پردہ اٹھاتی ہے۔ یہ کہانی بتاتی ہے کہ کس طرح فلسطینی مسلمانوں کی آزادی کو مغرب اور اس دور کی عالمی طاقتوں نے مل کر یہودیوں کے ہاتھوں میں تھما دیا تھا۔ فلم زرقا کے نغمات کی شاعری اس موضوع کو سامنے رکھ کر تحریر کیے گئے تھے۔ فلم کا تھیم سونگ تھا،’’ہمیں یقین ہے ڈھلے گی اک دن ستم کی یہ شام اے فلسطیں…‘‘ فلم کا ایک اور گیت تھا، اے وطن تیری بربادی پر چپ کیوں کر رہوں، لٹ چکا ہے جو چمن اس کو چمن کیسے کہوں۔ قبلہ اوّل کی آزادی کے لیے مسلمانانِ‌ عالم کے اتحاد پر زور دیتی اس فلم کے موسیقار رشید عطرے تھے جنھیں‌ عربی دھنوں پر کمپوزیشن بنانے میں کمال حاصل تھا۔ تاہم وہ فلم کے تین گیت کمپوز کرنے کے بعد وفات پاگئے تھے۔ ان کے بعد وجاہت عطرے نے اس کے گانوں کی دھنیں مرتب کیں۔ جن گلوکاروں نے اس فلم کے لیے نغمات ریکارڈ کروائے ان میں نسیم بیگم، منیر حسین، مہدی حسن شامل ہیں۔ فلم کا ٹائٹل رول اداکارہ ’’نیلو‘‘ نے نبھایا تھا۔ یہ اداکارہ نیلو کے فلمی کیریئر کا لازوال کردار تھا۔ اداکار اعجاز نے اس فلم میں ہیروئن یعنی اداکارہ نیلو کے ہیرو کا کردار ادا کیا تھا۔ وہ اس فلم میں‌ عرب مجاہد عمار کے روپ میں سامنے آئے تھے۔ اس فلم میں ایک یہودی میجر کی بیوی انجیلا کا کردار اداکارہ ناصرہ نے ادا کیا تھا۔ سینئر اداکار ساقی نے حریت پسند لیڈر شعبان لطفی کے بچپن کے دوست کا کردار ادا کیا، جو ایک صحرائی چور تھا۔ آخر اس کا ضمیر جاگ جاتا ہے اور وہ وطن کے لیے شہید ہوجاتا ہے۔ اداکار کمال ایرانی نے حبشی غلام کا کردار عمدگی سے ادا کیا۔ اداکار علاء الدین نے حریت پسند تنظیم کے سربراہ  کا کردار کچھ اس انداز سے کیا کہ آج بھی لوگ شعبان لطفی کو نہیں بھلا پائے۔ فضل حق، سیندو، بختی، الیاس کاشمیری، اسلم پرویز اور دیگر بھی اس فلم میں‌ شامل تھے۔ اس فلم میں نیلو کا ایک ڈریس اس وقت بے حد مقبول ہوا تھا، جب پورے ملک میں فلم کی نمائش جاری تھی۔ اس ڈریس کی مقبولیت کا اندازہ اس بات سے لگایا جاسکتا ہے کہ خواتین نے زرقا ڈریس کے نام سے اس ملبوس کی ریکارڈ خریداری ہوئی۔,Entertainment
440,”جب کوئی ہمارے ساتھ گستاخی کرے تو اپنی جان بچا کے نہیں لے جا سکتا“,https://urdu.arynews.tv/ali-abbas-jalalpuri-and-m-kazim/,ہمارے اس ملک میں صحیح معنوں میں کثیرُ المطالعہ لوگ انگلیوں پر گنے جا سکتے ہیں۔ ان میں سے کچھ کو ہم جانتے ہیں اور کچھ لوگ ایسے ہیں جن کا انکشاف ہمیں ان کی تحریریں پڑھ کر ہوتا ہے۔ کوئی شک نہیں کہ سیّد علی عباس جلالپوری ان کثیرُ المطالعہ لوگوں کی اقلیت سے تعلق رکھتے تھے۔ انہوں نے بہت پڑھا تھا اور جو پڑھا تھا اس کے بارے میں سوچ بچار کیا تھا اور اس کو ہضم کر کے اپنی ذہنی و فکری وجود کا جزو بنایا تھا۔ مطالعے کی اس وسعت کے ساتھ ان کی دل چسپیوں کے میدان بھی گوناگوں تھے جو نفسیات، ناول و افسانہ، موسیقی اور مصوری سے ہوتے ہوئے جنسیات تک چلے گئے تھے۔ ایک دفعہ میں نے ان سے پوچھا کہ انہوں نے اپنی زندگی میں یہ سب کچھ کیسے کر لیا تھا؟ انہوں نے اس کا جو جواب دیا، اسے سن کر مجھے اپنی زندگی کے رائیگاں چلے جانے کا بہت افسوس ہوا۔ کہنے لگے ”سیّد صاحب! اس میں میرا کوئی بڑا کمال نہیں ہے۔ میں نے بس اتنا کیا ہے کہ زندگی میں اپنا وقت بہت کفایت شعاری سے استعمال کیا ہے۔ میں نے اسے روزمرہ کے فضول مشاغل میں ضائع نہیں ہونے دیا۔ میں نے کبھی بے مقصد مطالعہ نہیں کیا اور جو کچھ بھی پڑھا ہے ایک منصوبے کے تحت پڑھا ہے، چاہے وہ فلسفہ ہو، تاریخ ہو یا ناول و افسانہ ہو اور پھر اس کے باقاعدہ نوٹس (Notes) لیے ہیں اور میرے ان نوٹس کے پلندوں سے بوریاں بھر گئی ہیں۔ چنانچہ آج کل کسی موضوع پر لکھتے ہوئے مجھے جب بھی ان پڑھی ہوئی کتابوں کی طرف رجوع لانے یا ان کا حوالہ دینے کی ضرورت پیش آتی ہے، میں اپنے یہی نوٹس نکال کر سامنے رکھ لیتا ہوں اور وہ سب کچھ جو میں نے پڑھا تھا، مستحضر ہو جاتا ہے۔“ لیکن پتا نہیں کیوں اس سارے مطالعے اور علم و دانش کے باوجود شاہ صاحب کی شخصیت اور مزاج میں ایک کمی محسوس ہوتی تھی اور وہ کمی تھی رواداری اور لچک کی، مخالف کی بات برداشت کرنے کی….ایسی کمی جس کی توقع ایک اسکالر سے نہیں کی جاتی۔ مجھے کئی موقعوں پر یوں لگا کہ شاہ صاحب میں بعض چیزوں کے حق میں اور بعض چیزوں کے خلاف خاصا تعصب موجود ہے اور اس معاملے میں ان کا رویہ بالکل بے لچک ہے۔ وہ جب کسی بات پر اڑ جاتے تو پھر اس کے خلاف کوئی دلیل نہ سنتے۔ اس کی وجہ شاید یہ ہو کہ وہ زندگی بھر تدریس کے منصب پر فائز رہے اور استاد حضرات کے مخاطب ہمیشہ چونکہ ان کے کم علم شاگرد ہوتے ہیں۔ اس لیے وہ دوسرے لوگوں سے بھی جب بات کرتے ہیں تو لاشعوری طور پر استادی کی سطح ہی سے بات کرتے ہیں یا اس کی وجہ شاہ صاحب کا وہ خاص مزاج اور طبیعت ہو سکتی ہے جو انہیں قدرت کی طرف سے ودیعت ہوئی تھی۔ کچھ بھی ہو شاہ صاحب کو اپنی اس مزاجی خصوصیت کی وجہ سے بعض موقعوں پر کافی ناخوش گوار صورت حال کا سامنا کرنا پڑا۔ اس سلسلے میں ایک واقعہ میرے ذہن میں آتا ہے: ایک دن حسبِ معمول ”فنون“ کی محفل جمی ہوئی تھی کہ اتفاق سے سابق مشرقی پاکستان سے تعلق رکھنے والے نظم گو شاعر صلاح الدّین محمد آ نکلے۔ پہلے تو کچھ شعر و سخن پر گفتگو ہوئی، پھر باتیں سیاست کی طرف چل نکلیں۔ صلاح الدین محمد کا خیال تھا کہ دوسرے صوبوں اور خصوصاً کراچی اور اس میں آباد اُردو بولنے  والے طبقے کے ساتھ اہلِ پنجاب کا رویہ ہم دردانہ اور منصفانہ نہیں تھا۔ شاہ صاحب نے حسبِ توقع پنجاب اور اہلِ پنجاب کا دفاع کیا اور اپنی بات کے حق میں دلائل دیے، لیکن اس بحث میں دونوں طرف کچھ تیزی آ گئی۔ شاہ صاحب اپنی بات پر اڑے ہوئے تھے۔ اتنے میں صلاح الدّین محمد کی زبان سے بے اختیار یہ جملہ نکل گیا، ”سید صاحب! آپ بھی اپنے علم کے باوجود نہایت متعصب اور پست ذہنیت رکھنے والے انسان ہیں۔“ یہ سننا تھا کہ شاہ صاحب جلال میں آ گئے اور غصے میں بے قابو ہو کر اس مہمان کو ایسی بے نقط سنائیں کہ سب لوگ ہکا بکا رہ گئے۔ ان کی اس تیز و تند تقریر کا ٹیپ کا جملہ یہ تھا کہ ”ہم جلالپور کے رہنے والے ہیں، جب کوئی ہمارے ساتھ اس طرح گستاخی کرے تو وہ اپنی جان بچا کے نہیں لے جا سکتا۔“ صلاح الدّین محمد کو فوراً ہی احساس ہوا کہ ان سے بہت بڑی غلطی سرزد ہو گئی ہے۔ اب وہ معذرت کر رہے ہیں، معافی مانگ رہے ہیں کہ یہ فقرہ ان کے منہ سے بے ساختہ سوچے سمجھے نکل گیا ہے لیکن شاہ صاحب کا پارہ جب ایک دفعہ چڑھ گیا تو نیچے اترنے کا نام ہی نہیں لے رہا تھا۔ اتنے میں وہ اٹھے اور اپنی چھڑی سنبھال دفتر کی سیڑھیاں اتر کر نیچے چلے گئے۔ اس افسوس ناک واقعے کے بعد شاہ صاحب نے ”فنون“ کے دفتر آنا چھوڑ دیا اور کسی کے ہاتھ کوئی پیغام بھی نہ بھیجا۔ ہم لوگوں نے پہلے کچھ عرصہ تو ان کے آنے کا انتظار کیا لیکن جب ان کی غیر حاضری کو ایک مہینہ گزر گیا تو مدیر ”فنون“ اور راقم السّطور نے طے کیا کہ ان کے گھر جا کر انہیں منانے کی کوشش کرنی چاہیے۔ چنانچہ ایک دن ہم ان کے گھر ساندہ جا نکلے۔ ہم اندر سے ڈر رہے تھے کہ خدا جانے ہمیں یوں دیکھ کر ان کا فوری ردعمل کیا ہو گا۔ ہم نے جب گھنٹی بجائی تو یہ امکان بھی ہم نے سوچ رکھا تھا کہ شاہ صاحب جب باہر نکل کر ہمیں دیکھیں گے تو بڑی رکھائی سے کہیں گے ”فرمائیے، آپ صاحبان نے کیسے زحمت کی!“ لیکن خدا کا شکر کہ ایسا کچھ بھی نہ ہوا۔ شاہ صاحب باہر آئے تو ہم دونوں کو دیکھ کر نہال ہو گئے۔ مسکراتے ہوئے ہم سے ملے اور ہمیں اندر لے گئے۔ اِدھر اُدھر کا حال دریافت کرتے رہے۔ چائے اور فرنچ ٹوسٹوں کے ساتھ ہماری تواضع کی۔ پھر پیشتر اس کے کہ ہم کچھ بولیں، خود ہی کہنے لگے ”اس دن میں نے جو کچھ کیا وہ ٹھیک نہیں تھا، مجھے ایسا نہیں کرنا چاہیے تھا لیکن میری مجبوری یہ ہے کہ میں ہائی بلڈ پریشر کا مریض ہوں۔ جب کوئی ناگوار بات سن کر مجھے غصہ آتا ہے تو یہ بلڈ پریشر یکلخت شوٹ کر جاتا ہے اور میرے لیے اپنے آپ کو قابو میں رکھنا ناممکن ہو جاتا ہے۔ بہرحال مجھے اس واقعے کا بہت افسوس ہے۔“ ہم نے شاہ صاحب کو اطمینان دلایا کہ وہ بات آ گئی ہو گئی ہے اور ان کے لیے اب گھر میں محصور رہنے کی کوئی ضرورت نہیں۔ ہم ”فنون“ کی محفل سے ان کی غیر حاضری کو بہت محسوس کر رہے ہیں، اس لیے مہربانی کر کے اب وہ آنا شروع کر دیں۔ شاہ صاحب نے ہماری بات مان لی اور ان کے آجانے سے ”فنون“ کی ہفتہ وار مجلس پھر سے آباد ہو گئی۔ (اردو کے ممتاز محقّق، مترجم اور عربی داں محمد کاظم کے ایک مضمون سے اقتباس),Entertainment
441,ایک ہونہار لڑکی جسے ‘جہیز’ نے مار دیا,https://urdu.arynews.tv/diwan-singh-maftoon-diary/,"کئی برس ہوئے نئی دہلی میں کلکتہ کے ایک ہندو بنگالی کلرک تھے۔ تنخواہ ڈیڑھ دو سو روپیہ ماہوار کے قریب۔ ان کی بیوی مر چکیں تھیں۔ کوئی لڑکا نہ تھا اور صرف ایک لڑکی تھی جس کا نام شیلا تھا۔ اس زمانہ میں ہر شے ارزاں تھی اور ان بابو جی کے صرف ایک بچّی تھی۔ اس لیے آپ اس بچّی پر کافی روپیہ صرف کرتے اور آپ نے اس لڑکی کی تعلیم کا انتظام دہلی کے کوئین میری اسکول تیس ہزاری میں کیا تھا جہاں مصارف کی زیادتی کے باعث صرف امراء کی لڑکیاں ہی تعلیم حاصل کرتی تھیں۔ شیلا جب چودہ برس کی تھی تو ان کے والد انتقال کر گئے اور گھر میں (جو سرکاری کوارٹر تھا) کوئی نہ رہ گیا۔ اندازہ کیا جا سکتا ہے کہ جب ایک نوعمر اور ناتجربہ کار لڑکی صرف اکیلی رہ جائے تو اس کے دل اور ذہن کی کیا کیفیت ہوگی۔ میرے پاس ایک خاتون کا پیغام پہنچا کہ لڑکی اکیلی رہ گئی ہے۔ اس کے رشتہ دار کلکتہ میں ہیں اور جب تک اس کے چچا اس کو لینے کے لیے نہ آجائیں۔ اس لڑکی کے رہنے کا انتظام کسی خاتون کے ہاں کر دیا جائے۔ لڑکی جوان تھی اور ذمہ داری کا بھی سوال تھا۔ میں نے مناسب سمجھا کہ اس لڑکی کو کوچۂ چیلاں کی ایک خاتون کے ہاں بھیجوا دیا جائے۔ یہ خاتون بہادر شاہ ظفر بادشاہ کے خاندان میں سے تھیں اور کوئین میری اسکول ہی کی تعلیم یافتہ تھیں۔ یہ ""ریاست” اور اس کے ایڈیٹر کی مداح تھیں اور اس خاتون کا کبھی کبھی خط آیا کرتا تھا۔ میں نے ظفر احمد صاحب ( جو میرے اخبار ریاست کے پرنٹر و پبلشر تھے اور دفتر میں کام کرتے تھے) کو بھیج کر لڑکی کو کوچۂ چیلاں کی اس خاتون کے ہاں بھجوانے کا انتظام کر دیا اور اس خاتون نے اس لڑکی کے لیے اپنے مکان کی اوپر کی منزل میں ایک کمرہ دے دیا اور چوں کہ یہ لڑکی ہندو تھی، اس کے کھانے کا انتظام اس خاتون نے دریا گنج کے ایک ہندو ہوٹل میں کر دیا۔ جہاں سے ہوٹل کا ملازم دونوں وقت کھانا دے جاتا اور میں نے کلکتہ اس کے چچا کو تار بھجوایا کہ شیلا اکیلی ہے۔ اسے آکر لے جائے۔ دنیا میں زوال کا ساتھ دینے والا کوئی نہیں ملتا۔ شیلا کے چچا نے جب سنا کہ اس کے بھائی کا انتقال ہو چکا ہے اور شیلا دہلی میں اکیلی ہے تو اس نے بھی کچھ زیادہ پروا نہ کی اور لڑکی کو کلکتہ لا کر رکھنا ایک بوجھ سمجھا اور جب اسے بار بار لکھا گیا تو یہ کئی روز بعد دہلی پہنچا اور شیلا دو ہفتہ کے قریب کوچۂ چیلاں کی اس خاتون کے ہاں رہیں۔ اس دو ہفتہ کے قیام میں کوئی خاص واقعہ پیش نہیں آیا۔ صرف ایک واقعہ دل چسپ ہے۔ میرے پاس اطلاع پہنچی کہ شیلا کو بخار ہے۔ میں نے ظفر صاحب کو بھیجا کہ وہ کسی ڈاکٹر کو دکھا کر دوا کا انتظام کر دیں۔ ظفر صاحب کوچۂ چیلاں گئے ۔ شیلا کو اس وقت بخار نہ تھا۔ ظفر صاحب نے کہا کہ وہ ڈاکٹر کو بُلا کر دکھا دیتے ہیں تو شیلا نے کہا کہ ڈاکٹر کو تکلیف دینے کی کیا ضرورت ہے۔ وہ خود ڈاکٹر کے ہاں جا کر نبض دکھا کر دوا لے آئے گی۔ ظفر صاحب نے ڈولی منگائی (اس زمانہ میں دہلی میں ڈولیوں کا رواج بہت تھا اور عورتیں ڈولیوں میں ہی جایا کرتی تھیں)۔ شیلا جب ڈولی میں سوار ہونے لگی تو کمزوری کے باعث یہ کچھ لڑکھڑا سی گئی۔ ظفر صاحب نے جب دیکھا کہ یہ کمزور ہیں تو چاہا کو سہارا دے کر ڈولی میں بٹھا دیں۔ مگر جب ظفر صاحب سہارا دینے لگے تو اس نے بے اختیاری کے عالم میں کہا: ” بھائی صاحب!  مجھے ہاتھ نہ لگانا میں خود بیٹھ جاؤں گی۔” شیلا ڈولی میں بیٹھ کر ڈاکٹر صاحب کے ہاں گئیں۔ ظفر صاحب ساتھ تھے۔ ڈاکٹر کو نبض دکھائی گئی اور شیلا دوا لے کر واپس کوچۂ چیلاں پہنچ گئی۔ ظفر صاحب جب دفتر میں واپس آئے تو انہوں نے بتایا کہ جب وہ سہارا دینے والے تھے تو شیلا نے کہا: ” بھائی صاحب! مجھے ہاتھ نہ لگانا میں خود بیٹھ جاؤں گی۔” یہ سن کر میری آنکھوں سے آنسو نکل گئے اور مجھے وہ زمانہ یاد آ گیا جب آج سے چالیس پچاس برس پہلے ہر ہندو عورت کسی غیر مرد کو چھونا بھی پاپ اور گناہ سمجھتی تھی۔ شیلا کو کوچۂ چیلاں کی اس خاتون کے گھر قیام کیے دو ہفتے ہو گئے تھے کہ اس کے چچا اس  کو لینے دہلی پہنچے۔ پہلے اپنے بھائی کے کوارٹر میں گئے۔ وہاں پڑوسیوں نے بتایا کہ شیلا کوچۂ چیلاں فلاں مسلمان خاندان کے گھر رہتی ہے۔ شیلا کے چچا نے جب یہ سنا تو اس کی آنکھوں میں خون اتر آیا اور اس نے یہ سمجھ لیا کہ شیلا مسلمان ہوگئی ہے۔ وہ کوچۂ چیلاں میں اس خاتون کے یہاں پہنچا اور دروازہ پر شور پیدا کر دیا جس کا مطلب یہ تھا کہ تم لوگ ایک معصوم لڑکی کو اغوا کر کے لائے ہو۔ شیلا اوپر کے کمرے میں تھی۔ جب اس نے یہ شور سنا تو نیچے آئی اور چچا کو دیکھا، کہ وہ غصہ کی حالت میں دشنام طرازی کر رہا ہے۔ شیلا نے جب یہ کیفیت دیکھی تو اس نے اپنے چچا کو تمام اصل حالات بتائے اور کہا کہ دریا گنج کے ایک ہندو ہوٹل سے کھانا آتا ہے، صرف ازراہِ ہمدردی اسے یہاں رکھا گیا ہے۔ شیلا کے چچا کو جب اصل حالات معلوم ہوئے تو بے حد شرمندہ ہوا، اس نے معافی چاہی اور وہ شیلا کو لے کر رات کی گاڑی سے کلکتہ روانہ ہو گیا۔ شیلا جب کلکتہ پہنچی تو خاندان میں اس کی شادی کا سوال پیدا ہوا اور لڑکے کی تلاش شروع ہوئی۔ بنگالی ہندوؤں میں بغیر جہیز کے لڑکی کی شادی کا ہونا ممکن ہی نہیں۔ لڑکے والے دس دس پندرہ پندرہ اور بیس تیس ہزار روپیہ طلب کرتے ہیں اور اگر کسی کے پانچ  لڑکے ہوں تو اس کا خاندان امیر ہو جاتا ہے۔ شیلا کا باپ معمولی کلرک تھا۔ جو اپنی بیٹی پر فراخ دلی کے ساتھ روپیہ صرف کرتا رہا۔ شیلا کے چچا کے پاس بھی روپیہ نہ تھا اور اگر ہوتا تو شاید وہ پھر بھی شیلا کے جہیز میں ہزار ہا روپیہ نہ دیتا۔ جہیز کے لیے روپیہ نہ ہونے کے باعث شیلا کے چچا نے اس کی سگائی ایک معمر بنگالی کے ساتھ کر دی جو انبالہ چھاؤنی میں گڈس کلرک تھا۔ شیلا کی شادی ہونے کے چھ ماہ بعد شیلا کا شوہر جگر کی بیماری میں مبتلا ہو گیا۔ یہ رخصت لے کر علاج کے لیے کلکتہ گیا۔ وہاں اسپتال میں داخل ہوا اور اسپتال میں ایک ماہ زیرِ علاج رہنے کے بعد انتقال کر گیا۔ شیلا کے بیوہ ہوتے ہی گھر کے لوگوں نے اس کو مجبور کیا کہ یہ رواج کے مطابق اپنے بال کٹوا دے تا کہ بدصورت نظر آئے۔ شیلا کوئین میری اسکول کی اچھے گھرانے کی لڑکیوں کے ساتھ پڑھی ہوئی تعلیم یافتہ خوب صورت اور نو عمر لڑکی تھی۔ اس نے خواہش ظاہر کی کہ اس کے بال نہ کاٹے جائیں۔ (بنگالی عورتوں کے بال بے حد حسین ہوتے ہیں اور بنگالی عورتیں اپنے بالوں کو لمبے چمکیلے اور خوب صورت بنانے پر کافی محنت کرتی ہیں) مگر گھر والوں نے خاندان کے وقار کے خیال سے شیلا کے بال کاٹ دیے۔ شیلا کو ایک کمرے میں بند  رہنے پر مجبور کیا گیا۔ تا کہ اس کی منحوس صورت شادی شدہ عورتیں نہ دیکھیں اور ان کا سہاگ قائم رہے۔ کیوں کہ بنگالیوں کے خیال کے مطابق سہاگن عورتوں کو صبح ہی صبح بیوہ عورتوں کی صورت نہ دیکھنی چاہیے۔ شیلا کی جب یہ کیفیت ہوئی تو اس نے مجھے انگریزی میں ایک خط لکھا کیوں کہ وہ اُردو نہیں جانتی تھیں اور میں بنگالی زبان سے واقف نہ تھا جس میں اس کے شادی ہونے اور بیوہ ہونے کے تمام حالات تفصیل سے درج تھے اور لکھا تھا کہ ظفر صاحب کو کلکتہ بھیج دو تا کہ وہ دہلی چلی آئے۔ کیوں کہ اس کی موجودہ زندگی ناقابلِ برداشت حد تک اذیت میں ہے۔ جب یہ خط پہنچا تو مجھے بے حد افسوس ہوا۔ میں نے ظفر صاحب کو کلکتہ بھیجا کہ وہ شیلا کو دہلی لے آئیں اور یہاں اس کا کوئی انتظام کیا جائے ظفر صاحب کلکتہ گئے تو وہاں ان کے پہنچنے سے ایک روز پہلے شیلا زہر کھا کر اپنے آپ کو ختم کر چکی تھی۔ ظفر صاحب نے بتایا کہ اس بے گناہ اور معصوم لڑکی کی شادی معمر اور بیمار شخص کے ساتھ کر کے سوسائٹی نے اس پر بہت بڑا ظلم کیا۔ کیوں کہ جہیز کے لیے روپیہ نہ تھا اور جہیز بغیر کوئی اچھا لڑکا شادی کرنے کے لیے تیار نہ تھا۔ اس نے اس ظلم کے مقابلہ پر موت کو ترجیح دی۔ یہ دن رات کمرہ میں پڑی رہتی۔ جب اس کی موت ہوئی تو اس کے پاس کوئی نہ تھا اور صبح گھر والوں نے دیکھا کہ اس کی لاش چارپائی پر پڑی ہوئی ہے۔ ظفر صاحب یہ حالات سن کر واپس آگئے۔ مجھے حالات سن کر بے حد تکلیف ہوئی۔ مگر سوائے اخبار میں غم و غصہ اور اظہار افسوس کے کر ہی کیا سکتا تھا۔ چناں چہ اسی ہفتہ شیلا کی موت پر ریاست میں ایک درد ناک نوٹ لکھا گیا۔ جس میں جہیز کی لعنت پر آنسو بہائے گئے۔ (از قلم دیوان سنگھ مفتون ایڈیٹر ""ریاست” اخبار)",Entertainment
442,سینما کا عشق,https://urdu.arynews.tv/urdu-writer-book-passage-cinema/,"""سینما کا عشق” عنوان تو عجب ہوس خیز ہے۔ لیکن افسوس کہ اس مضمون سے آپ کی تمام توقعات مجروح ہوں گی۔ کیونکہ مجھے تو اس مضمون میں کچھ دل کے داغ دکھانے مقصود ہیں۔ اس سے آپ یہ نہ سمجھیے کہ مجھے فلموں سے دلچسپی نہیں یا سینما کی موسیقی اور تاریکی میں جو ارمان انگیزی ہے میں اس کا قائل نہیں۔ میں تو سینما کے معاملے میں اوائلِ عمر ہی سے بزرگوں کا موردِ عتاب رہ چکا ہوں لیکن آج کل ہمارے دوست مرزا صاحب کی مہربانیوں کے طفیل سینما گویا میری دکھتی رگ بن کر رہ گیا ہے۔ جہاں اس کا نام سن پاتا ہوں بعض درد انگیز واقعات کی یاد تازہ ہو جاتی ہے جس سے رفتہ رفتہ میری فطرت ہی کج بین بن گئی ہے۔ اوّل تو خدا کے فضل سے ہم کبھی سینما وقت پر نہیں پہنچ سکے۔ اس میں میری سستی کو ذرا دخل نہیں یہ سب قصور ہمارے دوست مرزا صاحب کا ہے جو کہنے کو تو ہمارے دوست ہیں لیکن خدا شاہد ہے ان کی دوستی سے جو نقصان ہمیں پہنچے ہیں کسی دشمن کے قبضہ قدرت سے بھی باہر ہوں گے۔ جب سینما جانے کا ارادہ ہو ہفتہ بھر پہلے سے انہیں کہہ رکھتا ہوں کہ کیوں بھئی مرزا اگلی جمعرات سینما چلو گے نا؟ میری مراد یہ ہوتی ہے کہ وہ پہلے سے تیار رہیں اور اپنی تمام مصروفیتیں کچھ اس ڈھب سے ترتیب دے لیں کہ جمعرات کے دن ان کے کام میں کوئی ہرج واقع نہ ہو لیکن وہ جواب میں عجب قدر ناشناسی سے فرماتے ہیں: ""ارے بھئی چلیں گے کیوں نہیں؟ کیا ہم انسان نہیں؟ ہمیں تفریح کی ضرورت نہیں ہوتی؟ اور پھر کبھی ہم نے تم سے آج تک ایسی بے مروتی بھی برتی ہے کہ تم نے چلنے کو کہا ہو اور ہم نے تمہارا ساتھ نہ دیا ہو؟” ان کی تقریر سن کر میں کھسیانا سا ہو جاتا ہوں۔ کچھ دیر چپ رہتا ہوں اور پھر دبی زبان سے کہتا ہوں: ""بھئی اب کے ہو سکا تو وقت پر پہنچیں گے۔ ٹھیک ہے نا؟” میری یہ بات عام طور پر ٹال دی جاتی ہے کیونکہ اس سے ان کا ضمیر کچھ تھوڑا سا بیدار ہو جاتا ہے۔ خیر میں بھی بہت زور نہیں دیتا۔ صرف ان کو بات سمجھانے کے لیے اتنا کہہ دیتا ہوں: ""کیوں بھئی سینما آج کل چھ بجے شروع ہوتا ہے نا؟” مرزا صاحب عجیب معصومیت کے انداز میں جواب دیتے ہیں۔ ""بھئی ہمیں یہ معلوم نہیں۔” ""میرا خیال ہے چھ ہی بجے شروع ہوتا ہے۔” ""اب تمہارے خیال کی تو کوئی سند نہیں۔” ""نہیں مجھے یقین ہے چھ بجے شروع ہوتا ہے۔” ""تمہیں یقین ہے تو میرا دماغ کیوں مفت میں چاٹ رہے ہو؟” اس کے بعد آپ ہی کہیے میں کیا بولوں؟ خیر جناب جمعرات کے دن چار بجے ہی ان کے مکان کو روانہ ہو جاتا ہوں اس خیال سے کہ جلدی جلدی انہیں تیار کرا کے وقت پر پہنچ جائیں۔ دولت خانے پر پہنچتا ہوں تو آدم نہ آدم زاد۔ مردانے کے سب کمروں میں گھوم جاتا ہوں۔ ہر کھڑکی میں سے جھانکتا ہوں ہر شگاف میں سے آوازیں دیتا ہوں لیکن کہیں سے رسید نہیں ملتی آخر تنگ آ کر ان کے کمرے میں بیٹھ جاتا ہوں۔ وہاں دس منٹ سیٹیاں بجاتا رہتا ہوں۔ دس پندرہ منٹ پنسل سے بلاٹنگ پیپر پر تصویریں بناتا رہتا ہوں، پھر سگریٹ سلگا لیتا ہوں اور باہر ڈیوڑھی میں نکل کر ادھر اُدھر جھانکتا ہوں۔ وہاں بدستور ہُو کا عالم دیکھ کر کمرے میں واپس آ جاتا ہوں اور اخبار پڑھنا شروع کر دیتا ہوں۔ ہر کالم کے بعد مرزا صاحب کو ایک آواز دے لیتا ہوں۔ اس امید پر کہ شاید ساتھ کے کمرے میں یا عین اوپر کے کمرے میں تشریف لے آئے ہوں۔ سو رہے تھے تو ممکن ہے جاگ اٹھے ہوں۔ یا نہا رہے تھے تو شاید غسل خانے سے باہر نکل آئے ہوں۔ لیکن میری آواز مکان کی وسعتوں میں سے گونج ہر واپس آ جاتی ہے آخرکار ساڑھے پانچ بجے کے قریب زنانے سے تشریف لاتے ہیں۔ میں اپنے کھولتے ہوئے خون پر قابو میں لا کر متانت اور اخلاق کو بڑی مشکل سے مد نظر رکھ کر پوچھتا ہوں: ""کیوں حضرات آپ اندر ہی تھے؟” ""ہاں میں اندر ہی تھا۔” ""میری آواز آپ نے نہیں سنی؟” ""اچھا یہ تم تھے؟ میں سمجھا کوئی اور ہے؟” آنکھیں بند کر کے سر کو پیچھے ڈال لیتا ہوں اور دانت پیس کر غصے کو پی جاتا ہوں اور پھر کانپتے ہوئے ہونٹوں سے پوچھتا ہوں: ""تو اچھا اب چلیں گے یا نہیں؟” ""وہ کہاں”؟ ""ارے بندۂ خدا آج سینما نہیں جانا؟” ""ہاں سینما۔ سینما۔ (یہ کہہ کر وہ کرسی پر بیٹھ جاتے ہیں) ٹھیک ہے۔ سینما۔ میں بھی سوچ رہا تھا کہ کوئی نہ کوئی بات ضرور ایسی ہے جو مجھے یاد نہیں آتی اچھا ہوا تم نے یاد دلایا ورنہ مجھے رات بھر الجھن رہتی۔” ""تو چلو پھر اب چلیں۔” ""ہاں وہ تو چلیں ہی گے میں سوچ رہا تھا کہ آج ذرا کپڑے بدل لیتے۔ خدا جانے دھوبی کم بخت کپڑے بھی لایا ہے یا نہیں۔ یار ان دھوبیوں کا تو کوئی انتظام کرو۔” اگر قتل انسانی ایک سنگین جرم نہ ہوتا تو ایسے موقع پر مجھ سے ضرور سرزد ہو جاتا لیکن کیا کروں اپنی جوانی پر رحم کھاتا ہوں بے بس ہوتا ہوں صرف یہی کر سکتا ہوں کہ: ""مرزا بھئی للہ مجھ پر رحم کرو۔ میں سینما چلنے کو آیا ہوں دھوبیوں کا انتظام کرنے نہیں آیا۔ یار بڑے بدتمیز ہو پونے چھ بج چکے ہیں اور تم جوں کے توں بیٹھے ہو۔” مرزا صاحب عجب مربیانہ تبسّم کے ساتھ کرسی پر سے اٹھتے ہیں گویا یہ ظاہر کرنا چاہتے ہیں کہ اچھا بھئی تمہاری طفلانہ خواہشات آخر ہم پوری کر ہی دیں۔ چنانچہ پھر یہ کہہ کر اندر تشریف لے جاتے ہیں کہ اچھا کپڑے پہن آؤں۔ مرزا صاحب کے کپڑے پہنے کا عمل اس قدر طویل ہے کہ اگر میرا اختیار ہوتا قانون کی رو سے انہیں کبھی کپڑے اتارنے ہی نہ دیتا۔ آدھ گھنٹے کے بعد وہ کپڑے پہنے ہوئے تشریف لاتے ہیں۔ ایک پان منہ میں دوسرا ہاتھ میں، میں بھی اٹھ کھڑا ہوتا ہوں۔ دروازے تک پہنچ کر مڑ کر جو دیکھتا ہوں تو مرزا صاحب غائب۔ پھر اندر آ جاتا ہوں مرزا صاحب کسی کونے میں کھڑے کچھ کرید رہے ہوتے ہیں۔ ""ارے بھئی چلو۔” ""چل تو رہا ہوں یار، آخر اتنی بھی کیا آفت ہے؟” ""اور یہ تم کیا کر رہے ہو؟” ""پان کے لیے ذرا تمباکو لے رہا تھا۔” تمام راستے مرزا صاحب چہل قدمی فرماتے جاتے ہیں۔ میں ہر دو تین لمحے کے بعد اپنے آپ کو ان سے چارپانچ قدم آگے پاتا ہوں۔ کچھ دیر ٹھہر جاتا ہوں وہ ساتھ آ ملتے ہیں تو پھر چلنا شروع کر دیتا ہوں پھر آگے نکل جاتا ہوں پھر ٹھہر جاتا ہوں۔ غرض یہ کہ گو چلتا دوگنی تگنی رفتار سے ہوں لیکن پہنچتا ان کے ساتھ ہی ہوں۔ ٹکٹ لے کر اندر داخل ہوتے ہیں تو اندھیرا گھپ، بہتیرا آنکھیں جھپکتا ہوں کچھ سجھائی نہیں دیتا۔ ادھر سے کوئی آواز دیتا ہے۔ ""یہ دروازہ بند کر دو جی!” یا اللہ اب جاؤں کہاں۔ رستہ، کرسی، دیوار، آدمی، کچھ بھی تو نظر نہیں آتا۔ ایک قدم بڑھاتا ہوں تو سر ان بالٹیوں سے جا ٹکراتا ہے جو آگ بجھانے کے لیے دیوار پر لٹکی رہتی ہیں، تھوڑی دیر کے بعد تاریکی میں کچھ دھندلے سے نقش دکھائی دینے لگتے ہیں۔ جہاں ذرا تاریک تر سا دھبہ دکھائی دے جائے۔ وہاں سمجھتا ہوں خالی کرسی ہو گی خمیدہ پشت ہو کر اس کا رخ کرتا ہوں، اس کے پاؤں کو پھاند کر اس کے ٹخنوں کو ٹھکرا۔ خواتین کے گھنٹوں سے دامن بچا۔ آخرکار کسی گود میں جا کر بیٹھتا ہوں وہاں سے نکال دیا جاتا ہوں اور لوگوں کے دھکوں کی مدد سے کسی خالی کرسی تک جا پہنچتا ہوں مرزا صاحب سے کہتا ہوں: ""میں نہ بکتا تھا کہ جلدی چلو خوامخواہ میں ہم کو رسوا کروا دیا نا! گدھا کہیں کا!” اس شگفتہ بیانی کے بعد معلوم ہوتا ہے کہ ساتھ کی کرسی پر جو حضرت بیٹھے ہیں اور جن کو مخاطب کر رہا ہوں وہ مرزا صاحب نہیں کوئی اور بزرگ ہیں۔ اب تماشے کی طرف متوجہ ہوں اور سمجھنے کی کوشش کرتا ہوں کہ فلم کون سا ہے اس کی کہانی کیا ہے اور کہاں تک پہنچ چکی ہے اور سمجھ میں صرف اس قدر آتا ہے کہ ایک مرد اور ایک عورت جو پردے پر بغل گیر نظر آتے ہیں ایک دوسرے کو چاہتے ہوں گے۔ اس انتظار میں رہتا ہوں کہ کچھ لکھا ہوا سامنے آئے تو معاملہ کھلے کہ اتنے میں سامنے کی کرسی پر بیٹھے ہوئے حضرات ایک وسیع و فراخ انگڑائی لیتے ہیں جس کے دوران میں کم از کم دو تین سو فٹ فلم گزر جاتا ہے۔ جب انگڑائی کو لپیٹ لیتے ہیں تو سر کو کھجانا شروع کر دیتے ہیں اور اس عمل کے بعد ہاتھ کو سر سے نہیں ہٹاتے بلکہ بازو کو ویسے خمیدہ رکھتے ہیں۔ میں مجبوراً سر کو نیچا کر کے چائے دانی کے اس دستے کے بیچ میں سے اپنی نظر کے لیے راستہ نکال لیتا ہوں اور اپنے بیٹھنے کے انداز سے بالکل ایسا معلوم ہوتا ہے جیسے ٹکٹ خریدے بغیر اندر گھس آیا ہوں اور چوروں کی طرح بیٹھا ہوا ہوں۔ تھوڑی دیر کے بعد انہیں کرسی کی نشست پر کوئی مچھر یا پسو محسوس ہوتا ہے چنانچہ وہ دائیں سے ذرا اونچے ہو کر بائیں طرف کو جھک جاتے ہیں۔ میں مصیبت کا مارا دوسری طرف جھک جاتا ہوں۔ ایک دو لمحے کے بعد وہی مچھر دوسری طرف ہجرت کر جاتا ہے چنانچہ ہم دونوں پھر سے پینترا بدل لیتے ہیں۔ غرض یہ کہ یہ دل لگی یوں ہی جاری رہتی ہے وہ دائیں تو میں بائیں اور وہ بائیں تو میں دائیں ان کو کیا معلوم کہ اندھیرے میں کیا کھیل کھیلا جا رہا ہے۔ دل یہی چاہتا ہے کہ اگلے درجے کا ٹکٹ لے کر ان کے آگے جا بیٹھوں۔ اور کہوں کہ لے بیٹا دیکھوں تو اب تو کیسے فلم دیکھتا ہے۔ پیچھے سے مرزا صاحب کی آواز آتی ہے: ""یار تم سے نچلا نہیں بیٹھا جاتا۔ اب ہمیں ساتھ لائے ہو تو فلم تو دیکھنے دو۔” اس کے بعد غصے میں آ کر آنکھیں بند کر لیتا ہوں اور قتل عمد، خودکشی، زہر خورانی وغیرہ معاملات پر غور کرنے لگتا ہے۔ دل میں، میں کہتا ہوں کہ ایسی کی تیسی اس فلم کی۔ سو سو قسمیں کھاتا ہوں کہ پھر کبھی نہ آؤں گا۔ اور اگر آیا بھی تو اس کم بخت مرزا سے ذکر تک نہ کروں گا۔ پانچ چھ گھنٹے پہلے سے آ جاؤں گا۔ اوپر کے درجے میں سب سے اگلی قطار میں بیٹھوں گا۔ تمام وقت اپنی نشست پر اچھلتا رہوں گا! بہت بڑے طرے والی پگڑی پہن کر آؤں گا اور اپنے اوور کوٹ کو دو چھڑیوں پر پھیلا کر لٹکا دوں گا! بہرحال مرزا کے پاس تک نہیں پھٹکوں گا! لیکن اس کم بخت دل کو کیا کروں۔ اگلے ہفتے پھر کسی اچھی فلم کا اشتہار دیکھ کر پاتا ہوں تو سب سے پہلے مرزا کے ہاں جاتا ہوں اور گفتگو پھر وہیں سے شروع ہوتی ہے کہ کیوں بھئی اگلی جمعرات سے سینما چلو گے نا؟ (اردو کے ممتاز ادیب اور مشہور مزاح نگار پطرس بخاری کی ایک شگفتہ تحریر)",Entertainment
443,ابوالکلام:‌ چار باغ اسٹیشن سے قیصر باغ کی بارہ دری تک,https://urdu.arynews.tv/abulkalam-azad-kuch-yaden/,"اردو کی پسماندہ صحافت میں الہلال نکال کر ابوالکلام نے ایک نئے شان دار اور یادگار دور کا آغاز کیا، الہلال کے ساتھ ابوالکلام کا طرزِ انشا بھی اتنا انوکھا اور نرالا تھا کہ جو سمجھ گیا اس نے بھی داد دی اور جو نہ سمجھ سکا داد دینے پر وہ بھی مجبور ہو گیا! 1924ء میں کہ میں ندوہ کی ابتدائی جماعت کا ایک طالب علم تھا، علی برادران کے ساتھ ابوالکلام بھی لکھنؤ آئے۔ رات کو رفاہِ عام کے ہال میں ایک عظیم الشان جلسہ مسلمانانِ لکھنؤ کا منعقد ہوا، ندوہ سے کئی طالبِ علم جلسہ کی شرکت کے لیے گئے، میں بھی ساتھ ہو لیا، بڑی دیر تک مولانا کی تقریر ہوتی رہی مگر میری سمجھ میں کچھ خاک نہ آیا، گھر میں بچپن سے ابوالکلام کا ذکر عقیدت و عظمت کے ساتھ سنتا چلا آ رہا تھا، میرے بڑے بھائی سید عقیل احمد صاحب جعفری تو ابوالکلام کے پرستاروں میں تھے، اسی ""پروپیگنڈہ‘‘ کا اثر تھا میں رفاہِ عام کے جلسہ میں چلا گیا، لیکن جا کر پچھتایا کہ نہ معلوم یہ اتنے مشہور کیوں ہیں؟ اگست 1928 میں کانگریس کی مشہورِ زمانہ نہرو رپورٹ قیصر باغ کی بارہ دری (لکھنؤ) میں پیش ہوئی، ندوہ کے طلبہ قومی معاملات میں عملی حصہ لینے کے خوگر تھے۔ اور مقامی قومی کارکن قومی تقریبات کے مواقع پر ان کے جذبات سے فائدہ اٹھانے کے عادی تھے، اس آل پارٹیز کانفرنس کے سلسلہ میں بھی ندوہ سے رضاکاروں کی طلبی ہوتی، ندوی رضا کاروں کے دستہ کا ایک فرد میں بھی تھا۔ میرے ذمہ ڈیوٹی یہ تھی، کہ چند رضاکاروں کے ساتھ چار باغ اسٹیشن پر موجود رہوں اور جو زعمائے قوم اور راہ نمایانِ ملّت تشریف لائیں انہیں منزلِ مقصود تک پہچانے کے انتظام میں اپنے سردار کا ہاتھ بٹاؤں۔ ہر ٹرین پر دس پانچ معمولی اور دو چار بڑے ""لیڈر” تشریف لاتے رہتے تھے۔ کوئی ٹیلر پیلس میں مہاراجہ صاحب محمود آباد کا ذاتی مہمان ہے، کوئی ٹھاکر نواب علی کے قصر فلک نما کو اپنا نشیمن بنائے ہوئے ہے، آخری ٹرین سے مولانا ابوالکلام آزاد تشریف لائے۔ آپ کی پیشوائی کے لیے ہم معمولی رضاکاروں کے علاوہ چند سربر آوردہ شخصیتیں بھی پلیٹ فارم پر ٹہل رہی تھیں، مہاراجہ محمود آباد کی طرف سے ان کے پرائیوٹ سکریٹری مسٹر سعید الرّحمٰن قدوائی موجود تھے اور ندوہ کے ارباب انتظام کی طرف سے نواب علی حسن خاں ناظم ندوۃُ العلماء نے اپنے بڑے صاحبزادے امیر حسن صاحب کو بھیجا تھا لیکن مولانا نے دونوں دعوتیں بڑی خندہ پیشانی اور وسعتِ قلب کے ساتھ مسترد کر دیں، انہوں نے فرمایا، میرے بھائی یہ سچ ہے آپ مجھے اپنے ہاں ٹھہرانا چاہتے ہیں لیکن مجھے آرام ہوٹل ہی میں ملے گا، قبل اس کے کہ سعید الرّحمٰن صاحب یا امیر حسن صاحب مزید اصرار فرمائیں، مولانا ایک ٹیکسی میں بیٹھ کر محمد جان کے ہوٹل کی طرف روانہ ہو چکے تھے، ان دونوں میزبانوں کی حالت اس وقت قابلِ دید تھی۔ خیال زلف دوتا میں نصیر پیٹا کرگیا ہے سانپ نکل اب لکیر پیٹا کر میں نے سوچا یہ کیسا اکل کھرا لیڈر ہے جو مہاراجہ اور نواب جیسے جلیل القدر میزبانوں تک کی دعوت پوری استغنا کے ساتھ ٹھکرا دیتا ہے۔ عجیب شخص ہے۔ پھر یہ دیکھا کہ آل پارٹیز کانفرنس کے ایوانِ زر نگار میں دھواں دھار تقریریں ہورہی ہیں، کبھی بپن چندر گوپال گرج رہے ہیں، کبھی مسٹر اینے بسنٹ کی آواز کانوں کے پردے سے ٹکرارہی ہے، ہر چھوٹے سے چھوٹا اور بڑے سے بڑا لیڈر اپنی گرمیٔ گفتار کے کمالات دکھا رہا ہے، لیکن ابوالکلام صاحب ابوالسّکوت بنے بیٹھے ہیں، پرائیوٹ مجلسوں میں بلبل ہزار داستان کی طرح چہکتے ہیں، لیکن جلسۂ عام میں مہر بہ لب۔ بسیار شیوہ ہاست بتاں را کہ نام نیست بعض لوگوں نے آل پارٹیز کانفرنس کے اس اجتماع کو مجلسِ مشاعرہ اور نہرو رپورٹ کو اس کا مصرعہ طرح سمجھ کر مولانا سے بھی طبع آزمائی کی درخواست کی، لیکن مولانا نے انکار فرما دیا، میرے بھائی تقریریں کافی ہو چکیں، کسی مزید تقریر کی کیا ضرورت ہے؟ مہاراجہ محمود آباد پاس بیٹھے تھے، انہوں نے بھی بڑا اصرار کیا، اب مولانا نے زبان کے بجائے صرف گردن سے جواب دینا شروع کیا۔ یاں لب پہ لاکھ لاکھ سخن اضطراب میںواں ایک خامشی تری سب کے جواب میں میں رضا کار کی حیثیت سے ڈائس کے قریب کھڑا یہ منظر اپنی آنکھوں سے دیکھ رہا تھا، حیرت اس پر تھی کہ یہ شخص مہاراجہ کے اصرار کو بھی خاطر میں نہیں لایا، جن کی شاعرانہ تعریف مسز سروجنی نائیڈو تک نے اپنی لچھے دار تقریر میں کر ڈالی۔ خوب ادائیں ہیں اس لیڈر کی بھی، زمانہ اور آگے نکل گیا۔ (از قلم: رئیس احمد جعفری)",Entertainment
444,دریاؤں کے پانی کا مہمان نوازی پر اثر,https://urdu.arynews.tv/urdu-writer-and-journalist-diwan-singh-maftoon/,پروفیسر آذر کی دعوت میں مختلف موضوعات پر باتیں ہوتی رہیں۔ پنجابی لطائف نے بھی بہت دل چسپی پیدا کر دی اور باتوں باتوں میں آذر صاحب نے سب سے مخاطب ہو کر سوال کیا کہ ہر شخص ایمان داری کے ساتھ بتائے کہ دہلی میں آکر اس نے کیا کچھ حاصل کیا یعنی علمی، مالی یا دوسرے اعتبار سے اس نے دہلی میں آکر کیا فوائد حاصل کیے۔ سب لوگوں نے بتانا شروع کیا، کسی نے کہا کہ اس نے ایک لاکھ روپیہ پیدا کیا، کسی نے بتایا کہ اس نے علمی اعتبار سے یہ مدارج طے کیے۔ کسی نے ظاہر کیا کہ اس نے فلاں فلاں ترقی و پوزیشن حاصل کی۔ جب میری باری آئی تو میں نے کہا چوں کہ آپ لوگ سچ بتا رہے ہیں اور سچ پوچھ رہے ہیں اس لیے میں سچ عرض کرتا ہوں کہ دہلی میں آنے کے بعد مالی اعتبار سے میرے قرضہ میں تو کئی گنا اضافہ ہوا لیکن جب دہلی میں آیا تھا تو بے حد مخلص اور مہمان نواز تھا۔ مگر اب طبیعت میں کمینہ پن اور خود غرضی پیدا ہو چکی ہے۔ چناں چہ پہلے اگر کوئی دوست ایک دو روز کے لیے بھی آجاتا تو اس کو کئی کئی ہفتے تک جانے نہ دیا جاتا۔ مہمان کی خدمت گزاری میں لطف اور حظ محسوس ہوتا۔ کئی بار ایسا ہوا کہ چھے چھے ماہ اور ایک ایک سال تک دوست مستقل مہمان کی صورت میں مقیم رہے اور ایک دوست مسٹر محسن ایڈیٹر اودھ اخبار لکھنؤ جو بعد میں ایسوسی ایٹڈ پریس میں ملازم ہو کر دہلی تشریف لائے تھے۔ غالباً دو سال تک بطور مہمان رہے اور جب بھی وہ اپنے لیے مکان لے کر رہنا چاہتے تو ان کو روک لیا جاتا۔ مگر اب کیفیت یہ ہے کہ اگر کوئی دوست دہلی میں تشریف لانے کی اطلاع خط یا تار کے ذریعہ دیتا ہے تو میں اسٹیشن نہیں جاتا تاکہ وہ کسی دوسری جگہ قیام کر لے۔ اگر وہ پھر بھی آجائے تو مہمان کی خدمت گزاری طبیعت پر بھاری محسوس ہوتی ہے اور اس فرق کی وجہ دہلی کا پانی اور دہلی کی فضا ہے جس کا اثر طبیعت پر ہوا۔ گو یہ تمام دوست خود بھی دہلی کی فضا کے اس اثر کو اپنے اندر محسوس کرتے تھے مگر تعجب کا اظہار کر رہے تھے۔ کیوں کہ ان کو یہ خیال بھی نہ تھا کہ میں اس کمزوری کا اقرار کروں گا۔ چناں چہ میں نے اس کے ثبوت میں تفصیل کے ساتھ ان کو ذیل کے وہ واقعات بتائے جن کا میری ذات کے ساتھ تعلق تھا۔ میں جب مانسہ( پٹیالہ) میں میڈیکل پریکٹس کرتا تھا۔ اس زمانہ دہلی میں ایک شاعر منشی عبد الخالق خلیق رہتے تھے۔ ان سے خط کتابت تھی۔ ان کے خط آیا کرتے کہ میں کبھی دہلی آؤں۔ چھ ماہ تک جب ان کے خط آتے رہے اور انہوں نے دہلی آنے کے لیے بار بار لکھا تو میں ان سے ملنے کے لیے مانسہ سے دہلی آیا۔ میں دہلی اور دہلی کے لوگوں کے حالات سے قطعی نا واقف تھا اور یہ خیال بھی نہ تھا کہ اگر کوئی شخص کسی دوست کے بار بار لکھنے کے بعد ملنے کے لیے جائے تو وہ دعوت دینے والے کے مکان پر نہ ٹھہرے۔ میں نے دہلی ریلوے سٹیشن پر اترنے کے بعد تانگے میں سامان رکھوایا اور بازار لال کنوال میں پہنچا۔ وہاں گلی چابک سواراں کے سرے پر تانگہ والے سے یہ کہہ کر تانگہ کھڑا رکھنے کے لیے کہا کہ میں ابھی آ کر سامان لے جاتا ہوں۔ میں گلی چابک سواراں کے اندر منشی عبد الخالق صاحب خلیق کے مکان پر پہنچا۔ خلیق صاحب کو آواز دی۔ اپنے دہلی آنے کی اطلاع پہلے دے چکا تھا۔ میری آواز سن کر خلیق صاحب مکان سے باہر نکلے اور بہت اخلاق اور تپاک سے ملے۔ خیر خیریت دریافت کرنے کے بعد آپ نے پوچھا کہ میرا قیام کہاں ہے؟۔ میں اس سوال کا کیا جواب دیتا۔ یہ خیال بھی نہ کر سکتا تھا کہ اگر کوئی شخص ڈیڑھ سو میل کا سفر کر کے ملنے کے لیے آئے تو اس سے پوچھا جائے گا کہ قیام کہاں ہے۔ کیوں کہ پنجاب میں اگر کوئی شخص کسی سے ملنے کے لیے جائے تو یہ ہو نہیں سکتا کہ وہ ہوٹل یا سرائے میں ٹھہرے۔ میزبان اس کو اپنی توہین سمجھتا ہے اور تمام پنجاب میں ایک شخص بھی ایسا نہ ہوگا جو مہمانوں کو اپنے ہاں ٹھہرا کر لطف، حظ اور اپنی عزت محسوس نہ کرتا ہو۔ خلیق صاحب کا یہ سوال سن کر کہ میں کہاں ٹھہرا ہوں۔ میں کچھ حیران سا ہو گیا اور میں نے کھسیانا سا ہو کر جواب دیا کہ ایک ہوٹل میں ٹھہرا ہوں۔ چناں چہ ان سے شام کو پھر ملنے کا وعدہ کر کے میں گلی سے باہر آیا اور تانگہ والے سے کہا کہ کسی ہوٹل میں لے چلو ۔ تانگے والا مجھے مہاراجہ ہوٹل میں لے گیا۔ جہاں میں نے قیام کیا اور شام کو خلیق صاحب کا نیاز حاصل کرنے کے لیے پھر ان کے مکان پر آیا۔ وہ مجھے حکیم محمود علی خاں ماہر اکبر آبادی جو بعد میں دہلی میں آنریری مجسٹریٹ اور خطاب یافتہ خاں صاحب تھے کے مکان پر لے گئے۔ جہاں ہم کچھ دیر بیٹھے اور علمی موضوع پر باتیں کرتے رہے۔ میں دو تین دن دہلی میں رہ کر اور دہلی دیکھ کر واپس مانسہ چلا آیا۔ یہ کیفیت تو مہمان نوازی کے متعلق دہلی کی فضا کی ہے۔ میں اس سے پہلے بتا چکا ہوں کہ میں جب دہلی آیا تو مہمان نوازی کے اعتبار سے خالص طور پر پنجابی تھا اور دو دو چار چار دن کے عارضی مہمانوں کے علاوہ چھ چھ ماہ اور سال سال تک رہنے والے مستقل مہمان بھی ہوا کرتے اور دوپہر کو لنچ پر اور رات کو ڈنر پر آٹھ آٹھ دس دس اصحاب ضرور ہوتے۔ اگر کوئی مہمان جانا چاہتا تو مختلف طریقوں سے یعنی گاڑی جانے کا وقت غلط بتا کر یا گھڑی کو پیچھے کر کے اسے روک لیا جاتا اور گر کوئی مہمان آجاتا تو دل کو مسرت سی محسوس ہوتی۔ لیکن دہلی کے پانی اور یہاں کی فضا کا اثر آہستہ آہستہ ہوتا گیا۔ پروفیسر آذر صاحب کے ہاں ڈنر پارٹی والے دوستوں کو میں نے یہ واقعات بیان کرنے کے بعد بتایا کہ اگر دہلی کی فضا مہمان نوازی کے خلاف ہے تو اس میں دہلی والوں کا قصور نہیں، یہ پانی کا اثر ہے۔ ہر دریا کے اندر مختلف اجزا ہوتے ہیں اور ان اجزا کا دل دماغ اور قویٰ پر اثر ہوتا ہے۔ چناں چہ ہندوستان میں سب سے زیادہ مہمان نواز صوبہ سرحد کے لوگ ہیں۔ اس کے بعد پوٹھوہار (راولپنڈی، جہلم) کے علاقہ کے لوگ، ان سے کم گوجرانولہ، لاہور اور امرتسر کے لوگ اور ان سے کم لدھیانہ اور انبالہ کے لوگ۔ اس کے بعد نمایاں فرق شروع ہوتا ہے اور جہاں جہاں جمنا کا پانی سیراب کرتا ہے۔ وہاں مہمان نوازی کے اعتبار سے بالکل ہی صفائی ہے۔ چناں چہ پنجاب کے صوبہ کے لوگوں میں شاید اس بات کا یقین نہ کیا جائے گا کہ دہلی ،لکھنؤ، الہ آباد اور بنارس وغیرہ میں پانی پلانے والے پانی کی قیمت ایک یا دو پیسہ لے لیتے ہیں۔ حالاں کہ پنجاب میں پانی کی قیمت لینا ایک گناہ اور پاپ سمجھا جاتا ہے اور پانی پلانے والا چاہے کتنا بھی غریب ہو پانی کی قیمت قبول نہیں کر سکتا۔ اگر اپنی کمزوری کا اظہار کرنا اس کمزوری کو رفع اور دل میں طہارت پیدا کرنے کا باعث ہوسکتا ہے تو میں یہ صاف الفاظ میں اقرار کرتا ہوں کہ جمنا کے پانی کے باعث میں اس خوبی سے محروم ہو چکا ہوں جو اخلاص اور مہمان نوازی کے متعلق مجھ میں چند برس پہلے موجود تھی۔ (مشہور صحافی اور ادیب دیوان سنگھ مفتون کے قلم سے),Entertainment
445,دلّی آمد اور عبد الخالق خلیق کا سوال,https://urdu.arynews.tv/urdu-adab-maftoon-singh/,میں جب مانسہ ( پٹیالہ) میں میڈیکل پریکٹس کرتا تھا۔ اس زمانہ دہلی میں ایک شاعر منشی عبد الخالق خلیق رہتے تھے۔ ان سے خط کتابت تھی۔ ان کے خط آیا کرتے کہ میں کبھی دہلی آؤں۔ چھ ماہ تک جب ان کے خط آتے رہے اور انہوں نے دہلی آنے کے  لیے بار بار لکھا تو میں ان سے ملنے کے لیے مانسہ سے دہلی آیا۔ میں دہلی اور دہلی کے لوگوں کے حالات سے قطعی نا واقف تھا اور یہ خیال  بھی نہ تھا کہ اگر کوئی شخص کسی دوست کے بار بار لکھنے کے بعد ملنے کے لیے جائے تو وہ دعوت دینے والے کے مکان پر نہ ٹھہرے۔ میں نے دہلی ریلوے سٹیشن پر اترنے کے بعد تانگے میں سامان رکھوایا اور بازار لال کنوال میں پہنچا۔ وہاں گلی چابک سواراں کے سرے پر تانگہ والے سے یہ کہہ کر تانگہ کھڑا رکھنے کے لیے کہا کہ میں ابھی آ کر سامان لے جاتا ہوں۔ میں گلی چابک سواراں کے اندر منشی عبد الخالق صاحب خلیق کے مکان پر پہنچا۔ خلیق صاحب کو آواز دی۔ اپنے دہلی آنے کی اطلاع پہلے دے چکا تھا۔ میری آواز سن کر خلیق صاحب مکان سے باہر نکلے اور بہت اخلاق اور تپاک سے ملے۔ خیر خیریت دریافت کرنے کے بعد آپ نے پوچھا کہ میرا قیام کہاں ہے؟۔ میں اس سوال کا کیا جواب دیتا۔ یہ خیال بھی نہ کر سکتا تھا کہ اگر کوئی شخص ڈیڑھ سو میل کا سفر کر کے ملنے کے لیے آئے تو اس سے پوچھا جائے گا کہ قیام کہاں ہے۔ کیوں کہ پنجاب میں اگر کوئی شخص کسی سے ملنے کے لیے جائے تو یہ ہو نہیں سکتا کہ وہ ہوٹل یا سرائے میں ٹھہرے۔ میزبان اس کو اپنی توہین سمجھتا ہے اور تمام پنجاب میں ایک شخص بھی ایسا نہ ہوگا جو مہمانوں کو اپنے ہاں ٹھہرا کر لطف، حظ اور اپنی عزت محسوس نہ کرتا ہو۔ خلیق صاحب کا یہ سوال سن کر کہ میں کہاں ٹھہرا ہوں۔ میں کچھ حیران سا ہو گیا اور میں نے کھسیانا سا ہو کر جواب دیا کہ ایک ہوٹل میں ٹھہرا ہوں۔ چناں چہ ان سے شام کو پھر ملنے کا وعدہ کر کے میں گلی سے باہر آیا اور تانگہ والے سے کہا کہ کسی ہوٹل میں لے چلو ۔ تانگے والا مجھے مہاراجہ ہوٹل میں لے گیا۔ جہاں میں نے قیام کیا اور شام کو خلیق صاحب کا نیاز حاصل کرنے کے لیے پھر ان کے مکان پر آیا۔ وہ مجھے حکیم محمود علی خاں ماہر اکبر آبادی جو بعد میں دہلی میں آنریری مجسٹریٹ اور خطاب یافتہ خاں صاحب تھے کے مکان پر لے گئے۔ جہاں ہم کچھ دیر بیٹھے اور علمی موضوع پر باتیں کرتے رہے۔ میں دو تین دن دہلی میں رہ کر اور دہلی دیکھ کر واپس مانسہ چلا آیا۔ (دیوان سنگھ مفتون کی آپ بیتی سے ایک پارہ),Entertainment
446,میرا جی: پرلے درجے کا مخلص جس نے لوگوں سے دوستی کی، اور اسے نبھایا,https://urdu.arynews.tv/urdu-poet-meera-ji-3/,"منٹو نے ""اخلاق باختہ” شاعر میرا جی کو پرلے درجے کا مخلص لکھا ہے۔ اردو نظم کو جدّت اور بہ لحاظِ ہیئت انفرادیت عطا کرنے والے میرا جی اپنے فن و تخلیق کے لیے تو اردو ادب میں زیرِ بحث رہے ہی ہیں، لیکن ان کی شخصیت کے بعض پہلوؤں سے بھی ان کے ہم عصر اہلِ قلم صرفِ نظر نہیں کرسکے اور میرا جی کے ‘اعمالِ بد’ کو بھی ادبی تذکروں اور خاکوں کا حصّہ بنایا ہے۔ آج میرا جی کی برسی ہے۔ مروجّہ سماجی اقدار سے بیزاری اور روایت سے انحراف نے میرا جی کو باغی شاعر بھی ثابت کیا ہے اور مگر ان کی فنی عظمت کا اعتراف سبھی کرتے ہیں اور انھیں بالخصوص اردو نظم کو تنوع اور نئی وسعتوں سے آشنا کرنے والا شاعر کہا جاتا ہے۔ لیکن بحیثیت انسان وہ اپنی آوارہ مزاجی اور ذہنی عیّاشی کے سبب ایسی قبیح عادات میں مبتلا رہے جو ناگفتہ بہ ہیں۔ انھیں جنسی مریض‌ بھی سمجھا گیا، 3 نومبر 1949ء کو میرا جی ممبئی میں وفات پاگئے تھے۔ میرا جی نے زندگی کی صرف 38 بہاریں دیکھیں۔ ان کا اصل نام محمد ثناءُ اللہ ڈار تھا۔ میرا جی 25 مئی 1912ء کو پیدا ہوئے۔ ان کے والد منشی شہاب الدین ریلوے میں ملازم تھے۔ بسلسلۂ ملازمت ان کا تبادلہ مختلف شہروں میں ہوتا رہا اور میرا جی نے بھی تعلیم مختلف شہروں میں مکمل کی۔ یہ کنبہ لاہور منتقل ہوا تو وہاں‌ میرا سین نامی ایک بنگالی لڑکی ثناء اللہ ڈار کی زندگی میں داخل ہوئی۔ انھوں نے اس کے عشق میں گرفتار ہوکر اپنا نام میرا جی رکھ لیا، لیکن یہ عشق ناکام رہا۔ اس کے بعد میرا جی نے محبّت اور ہوس میں کوئی تمیز نہ کی اور کئی نام نہاد عشق کیے اور رسوائیاں اپنے نام کیں۔ یہ تو ایک طرف، میرا جی نے اپنا حلیہ ایسا بنا لیا تھا کہ نفیس طبیعت پر بڑا گراں گزرتا۔ ادیبوں نے میرا جی پر اپنی تحریروں میں لکھا کہ وہ جسمانی صفائی کا کم ہی خیال رکھتے۔ بڑھے ہوئے گندے بالوں کے علاوہ ان کے لمبے ناخن میل کچیل سے بھرے رہتے اور لباس کا بھی یہی معاملہ تھا۔ علم و ادب کی دنیا سے میرا جی کا تعلق مطالعہ کے شوق کے سبب قائم ہوا تھا۔ میرا جی مغربی ادب کے ذہین اور مشّاق قاری تھے۔ انھوں نے جب اپنی طبیعت کو موزوں پایا تو شاعری کا آغاز کردیا اور پھر ادب سے شغف کی بنیاد پر ایک مشہور رسالہ ادبی دنیا سے منسلک ہوگئے۔ یہاں ان کو بہت کچھ سیکھنے کو ملا اور وہ مضمون نگار بن گئے، ساتھ ہی غیرملکی ادیبوں کی تخلیقات کا اردو ترجمہ بھی کرنے لگے۔ ادبی حلقے سے حوصلہ افزائی نے میرا جی کو طبع زاد تحریروں اور تنقیدی مضامین لکھنے کی طرف راغب کیا اور یوں وہ ادب کی دنیا میں نام و مقام بناتے چلے گئے۔ میرا جی نے قدیم یونانی اور سنسکرت شعرا کے علاوہ بے حد مشکل علامت پسند فرانسیسی شعرا کے بھی کامیابی سے تراجم کیے۔ عمر خیام کی رباعیات کو انھوں نے بڑے سلیقے سے ہندوستانی چولا پہنایا۔ یہ وہ زمانہ تھا جب ہندوستانی برطانیہ سے آزادی کی جنگ لڑ رہے تھے۔ اس دوران برّصغیر کے جملہ طبقات اور ہر شعبے میں نمایاں تبدیلیاں دیکھنے میں آرہی تھیں اور اردو ادب بھی نئے رجحانات اور ترقی پسند تحریک سے متاثر ہورہا تھا۔ اسی دور میں میرا جی نے حلقۂ اربابِ ذوق میں‌ دل چسپی لینا شروع کی اور آگے چل کر جدید نظم کے بانیوں میں ان کا شمار ہوا۔ ظفر سیّد نے بی بی سی پر اپنی ایک تحریر میں‌ میرا جی کے لیے لکھا تھا،  وہ نام جس نے اردو میں جدیدیت کی داغ بیل ڈالی۔ جس نے کہنہ روایات کی برف کو توڑ کر راستا بنایا، جس نے جدید شاعروں کی ایک نسل کی آبیاری کی۔ یہ میرا جی ہیں، وہ میرا جی جو راشد سے زیادہ رواں، مجید امجد سے زیادہ جدید اور فیض سے زیادہ متنوع ہیں۔ ڈاکٹر انور سدید میرا جی کے بارے میں لکھتے ہیں، اربابِ‌ ذوق کو میرا جی کی ذات میں وہ شخصیت میسر آگئی جو بکھرے ہوئے اجزا کو مجتمع کرنے اور انھیں ایک مخصوص جہت میں گام زن کرنے کا سلیقہ رکھتی تھی۔ میراجی ذہنی اعتبار سے مغرب کے جدید علوم کی طرف راغب تھے لیکن ان کی فکری جڑیں قدیم ہندوستان میں پیوست تھیں۔ مشرق اور مغرب کے اس دل چسپ امتزاج نے ان کی شخصیت کے گرد ایک پراسرار جال سا بُن دیا تھا۔ چنانچہ ان کے قریب آنے والا ان کے سحر مطالعہ میں گرفتار ہوجاتا اور پھر ساری عمر اس سے نکلنے کی راہ نہ پاتا۔ دور سے دیکھنے والے ان کی ظاہری ہیئت کذائی، بے ترتیبی اور آزادہ روی پر حیرت زدہ ہوتے اور پھر ہمیشہ حیرت زدہ رہتے۔ وہ مزید لکھتے ہیں، میرا جی کی عظمت کا ایک باعث یہ بھی تھا کہ وہ حلقے کے ارکان میں عمر کے لحاظ سے سب سے بڑے تھے۔ ان کا ادبی ذوق پختہ اور مطالعہ وسیع تھا اور حلقے میں آنے سے پہلے وہ والٹ وٹمن، بودلیئر، میلارمے، لارنس، چنڈی داس، ودیاپتی اورامارو وغیرہ کے مطالعے کے بعد ادبی دنیا میں ان شعرا پر تنقیدی مضامین کا سلسلہ شروع کرچکے تھے۔ 1941ء میں میرا جی کو ریڈیو اسٹیشن لاہور میں ملازمت مل گئی۔ اس کے اگلے سال ان کا تبادلہ دہلی ریڈیو اسٹیشن پر ہو گیا۔ اسی دوران انھوں نے فلموں‌ میں قسمت آزمانا چاہی، لیکن ناکام رہے اور بعد میں اختر الایمان نے انھیں اپنے رسالے خیال کی ادارت سونپ دی۔ اردو کے اس ممتاز شاعر نے اپنی نظموں میں‌ زبان و بیان کے جو تجربے کیے اور جس ذوقِ شعر کی ترویج کی کوشش کی اس نے اک ایسے شعری اسلوب کی بنیاد رکھی جس میں امکانات پنہاں تھے۔ اردو شاعری میں‌ میرا جی کی اہمیت ایک خاص طرزِ احساس کے علاوہ ہیئت کے تجربوں کی وجہ سے ہے۔ ان کی شاعری کا ایک پہلو وہ بھی ہے جسے اشاریت اور ابہام سے تعبیر کیا جاتا ہے۔ نظموں اور غزلوں کے علاوہ میرا جی نے فلمی گیت نگاری بھی کی اور ان کے تنقیدی مضامین بھی بہت اہمیت رکھتے ہیں۔ ان کی چند کتابوں‌ کے نام یہ ہیں: ”مشرق و مغرب کے نغمے“ ، ”اس نظم میں “، ”نگار خانہ“، ”خیمے کے آس پاس“ جب کہ میرا جی کی نظمیں، گیت ہی گیت، پابند نظمیں اور تین رنگ شعری مجموعے ہیں۔ اردو کے ممتاز افسانہ نگار سعادت حسن منٹو نے میرا جی کے بارے میں لکھا تھا، بحیثیت انسان کے وہ بڑا دل چسپ تھا۔ پرلے درجے کا مخلص، جس کو اپنی اس قریب قریب نایاب صفت کا مطلقاً احساس نہیں تھا۔ میرا جی نے شاعری کی، بڑے خلوص کے ساتھ، شراب پی بڑے خلوص کے ساتھ، بھنگ پی، وہ بھی بڑے خلوص کے ساتھ، لوگوں سے دوستی کی، اور اسے نبھایا۔ یہاں ہم اردو کے جدید اردو نظم کے بانی اور مشہور شاعر میرا جی کی ایک غزل باذوق قارئین کے مطالعے کے لیے نقل کررہے ہیں، ملاحظہ کیجیے۔ نگری نگری پھرا مسافر، گھر کا رستا بھول گیاکیا ہے تیرا، کیا ہے میرا، اپنا پرایا بھول گیا کیا بھولا، کیسے بھولا، کیوں پوچھتے ہو بس یوں سمجھوکارن دوش نہیں ہے کوئی بھولا بھالا بھول گیا کیسے دن تھے، کیسی راتیں، کیسی باتیں، گھاتیں تھیںمن بالک ہے پہلے پیار کا سندر سپنا بھول گیا اندھیارے سے ایک کرن نے جھانک کے دیکھا شرمائیدھندلی چھب تو یاد رہی، کیسا تھا چہرہ بھول گیا ایک نظر کی ایک ہی پل کی بات ہے ڈوری سانسوں کیایک نظر کا نور مٹا جب اک پل بیتا بھول گیا سوجھ بوجھ کی بات نہیں ہے من موجی ہے مستانہلہر لہر سے جا سر پٹکا ساگر گہرا بھول گیا",Entertainment
447,بامقصد تفریح کے قائل وی شانتا رام فلم کو سماجی خدمت کا بھی ذریعہ سمجھتے تھے,https://urdu.arynews.tv/indian-filmmaker-v-shantaram/,مراٹھی اور ہندی سنیما کی تاریخ میں شانتا رام کا نام ایک ایسے فلم ساز اور ہدایت کار کے طور پر محفوظ ہے جس نے اپنے کام سے ایک عہد کو متأثر کیا۔ وہ تھیٹر سے فلم کی دنیا میں آئے تھے اور ان کی فلمیں‌ ہندوستانی سنیما کا بیش قیمت اثاثہ ہیں۔ شانتا رام نے 1901ء میں ہندوستان کے شہر کولہا پور کے ایک مراٹھی خاندان میں‌ آنکھ کھولی تھی۔ ان کا اصل نام شانتا رام راجا رام ونیکدرے تھا۔ شانتا رام 30 اکتوبر 1990ء کو چل بسے تھے۔ انھوں نے تین شادیاں کی تھیں۔ بیس برس کی عمر میں‌ جب وہ رشتۂ ازدواج میں منسلک ہوئے تو ویملا بائی ان کی پہلی شریکِ حیات تھیں اور شادی کے وقت ان کی عمر 12 برس تھی۔ ان کے بطن سے چار بچّے پیدا ہوئے۔ 1941ء میں وی شانتا رام نے اپنے وقت کی معروف اداکارہ جے شری سے دوسری شادی کرلی اور تین بچّوں کے باپ بنے۔ 1956ء میں سندھیا نامی ایک کام یاب اداکارہ ان کی تیسری بیوی بنی، لیکن وہ بے اولاد رہی۔ اس فلم ساز اور پروڈیوسر نے بابو راؤ پینٹر کی مہاراشٹر فلم کمپنی میں بحیثیت اسسٹنٹ کام شروع کیا تھا اور بعد فلم سازی اور اداکاری بھی کی، ان کی بنائی ہوئی فلمیں مراٹھی تھیٹر کے زیرِ اثر ہیں۔ یہ 1929ء کی بات ہے جب شانتا رام نے اپنے تین ساتھیوں کی مدد سے اپنے شہر کولہا پور میں پربھات فلم کمپنی شروع کی تھی۔ اس بینر تلے ان کی فلم ایودھیا کا راجا 1931ء میں نمائش کے لیے پیش کی گئی۔ یہ پربھات کمپنی کی پہلی ناطق فلم ہی نہیں ہندوستان کی وہ پہلی فلم بھی تھی جسے دو زبانوں یعنی ہندی اور مراٹھی میں بنایا گیا تھا۔ یہاں قابلِ ذکر بات یہ ہے کہ شانتا رام کی اس فلم سے چند روز قبل ہی مراٹھی زبان میں پہلی فلم ریلیز ہوچکی تھی، ورنہ ایودھیا کا راجا ہی مراٹھی زبان کی پہلی فلم کہلاتی۔ فلم ساز شانتا رام کی پربھات فلم کمپنی نے ایودھیا کا راجا کے بعد اگنی کنگن اور مایا مچھندرا جیسی قابلِ ذکر فلمیں بنائیں۔ ان کی فلمیں‌ سماجی جبر کے خلاف ہوتی تھیں۔ وہ فرسودہ رسم و رواج کو اپنی فلموں میں نشانہ بناتے اور اس میڈیم کے ذریعے انسان دوستی کا پرچار کرتے تھے۔ فلم بینوں کو یہ موضوعات بہت متاثر کرتے تھے۔ شانتا رام فلمی دنیا میں‌ بھی اپنے صبر و تحمل، برداشت اور عدم تشدد کے فلسفہ کے لیے مشہور رہے۔ 1933ء میں ان کی پہلی رنگین فلم ریلیز ہوئی جس کا نام نام سائراندھری (Sairandhri) تھا، مگر باکس آفس پر یہ کام یاب فلم ثابت نہ ہوئی۔ پربھات فلم کمپنی کو مالکان نے کولہا پور سے پونے منتقل کردیا جہاں اس بینر تلے 1936ء‌ میں‌ امرت منتھن اور 1939ء میں‌ امر جیوتی جیسی فلمیں ریلیز کی گئیں جو بہت کام یاب رہیں۔ فلم امرت منتھن نے سلور جوبلی بھی مکمل کی۔ یہ بودھ دور کی کہانی تھی۔ اس کے بعد شانتا رام نے ایک مراٹھی ناول پر مبنی سنجیدہ فلم دنیا نہ مانے کے نام سے بنائی تھی۔ اس فلم کے بعد وہ سماجی موضوعات کی طرف متوجہ ہوگئے تھے۔ کہتے ہیں دیو داس جیسی فلم کو انھوں نے اس کی کہانی کے سبب ناپسند کیا تھا اور اسے نوجوانوں میں مایوس کُن جذبات پروان چڑھانے کا موجب کہا تھا۔ وہ خود ترقی پسند خیالات اور امید افزا کہانیاں‌ سنیما کو دینے میں مصروف رہے۔ وہ ایک اختراع کار اور ایسے آرٹسٹوں میں سے تھے جن کی فلموں‌ میں سے سب پہلے ہندوستانی عورت کی زندگی کو بھی نمایاں  کیا گیا۔ 1937ء میں شانتا رام نے دنیا نہ مانے کے نام سے فلم بنائی اور 1941ء میں پڑوسی ریلیز کی جس میں انھوں نے مذہبی کشاکش دکھائی تھی۔ اس کے مرکزی کردار دو ایسے ہمسایہ تھے جن میں ایک ہندو اور ایک مسلمان تھا۔ یہ دونوں دوست بھی تھے لیکن وقت گزرنے کے ساتھ یہ تعلق نفرت اور پھر دشمنی میں بدل جاتا ہے۔ اس فلم کو لوگوں نے بہت پسند کیا۔ وی شانتا رام نے فلم میں ہندو کا کردار ایک مسلمان اداکار کو سونپا تھا جب کہ مسلمان کا کردار نبھانے کے لیے ایک ہندو اداکار کا انتخاب کیا تھا۔ یہ پربھات فلم کمپنی کے ساتھ ان کی آخری فلم تھی کیوں کہ وی شانتا رام اِسی فلم کی ایک اداکارہ جے شری کی محبّت میں گرفتار ہوگئے تھے اور ان کے کاروباری ساتھیوں کو اس پر سخت اعتراض تھا۔ وی شانتا رام نے تیسری شادی کے بعد ممبئی منتقل ہوگئے جہاں راج کمل کلامندر (Rajkamal Kalamandir) نامی اسٹوڈیو شروع کیا اور شکنتلا کے نام سے فلم بنائی جو ایک ہٹ فلم تھی۔ اِس کے بعد ڈاکٹر کوٹنس کی امر کہانی (Dr. Kotnis Ki Amar Kahani) سنیما کو دی اور یہ بھی ہِٹ ثابت ہوئی۔ یہ دونوں اس زمانے میں امریکہ میں بھی دیکھی گئیں۔ شکنتلا ان کی وہ فلم تھی جس پر لائف میگزین میں آرٹیکل بھی شایع ہوا۔ ان کی بنائی ہوئی متعدد فلموں‌ کو ناکامی کا منہ بھی دیکھنا پڑا، لیکن پچاس کی دہائی میں وی شانتا رام کی زیادہ تر فلمیں مقبول ہوئیں اور آج بھی فلمی ناقدین اور تبصرہ نگار اس دہائی میں شانتا رام کی فلموں کا ذکر کیے بغیر نہیں‌ رہ سکتے۔ اس دور کی کام یاب ترین فلم دھیج (جہیز) تھی۔ اس وقت راج کمل اسٹوڈیو کو ایک نئی ہیروئن سندھیا مل گئی تھی جس کے ساتھ 1953ء میں‌ شانتا رام نے فلم تین بتی چار راستہ بنائی تھی جو ہٹ ثابت ہوئی اور پھر اسی اداکارہ کو انھوں‌ نے اپنی رنگین فلم جھنک جھنک پائل باجے میں کام دیا۔ شانتا رام نے 1958ء میں‌ فلم دو آنکھیں بارہ ہاتھ بنائی تھی جو ان کی سب سے یادگار فلم ہے۔ یہ ایک سچّی کہانی پہ مبنی فلم تھی اور اسے سینما کی تاریخ‌ کا ماسٹر پیس قرار دیا جاتا ہے۔ اس فلم کی کہانی کا خلاصہ یہ ہے کہ آزادی سے قبل ایک ریاست میں ایک جیلر کو اپنے قید خانے چلانے کی اجازت دی جاتی ہے اور یہ جیلر کئی سنگین جرائم میں‌ ملوث اور پیشہ ور مجرموں کو قید خانے میں‌ رکھ کر ایک ذمہ دار اور مفید شہری بناتا ہے۔ جیلر کا کردار فلم ساز اور پروڈیوسر شانتا رام نے خود ادا کیا تھا۔ ان کو اس فلم پر کئی ایوارڈ دیے گئے جن میں برلن کے فلمی میلے کا گولڈن بیر اور ہالی وڈ پریس ایسوسی ایشن کا ایوارڈ بھی شامل ہے۔ وی شانتا رام کا عروج 1950ء کی دہائی کے بعد ختم ہوتا چلا گیا جس کی ایک وجہ ان کا بدلتے ہوئے رجحانات کا ساتھ نہ دینا اور جدید تقاضوں‌ کو پورا نہ کرنا بھی تھا۔ وہ خود کو بدلتی ہوئی فلم انڈسٹری میں اجنبی محسوس کرنے لگے اور اپنے اصولوں پر سمجھوتا کرنے کو تیّار نہ ہوئے۔ دراصل وی شانتا رام فلم کو سماجی خدمت کا ایک میڈیم سمجھتے تھے اور بامقصد تفریح‌ کے قائل تھے۔ پچاس کی دہائی میں وی شانتا رام کی جو فلمیں مقبول ہوئی تھیں، آج بھی دیکھنے والوں کی توجہ حاصل کرلیتی ہیں۔ ان کی فلموں کے کئی گیت بھی ہندوستانی سنیما کے سنہرے دور کی یاد تازہ کردیتے ہیں۔,Entertainment
448,حئی بن یقظان: عربی کا وہ ناول جس سے مغربی مصنّفین نے بھی استفادہ کیا,https://urdu.arynews.tv/ibn-e-tufail-novel/,"نیاز فتح پوری نے مولانا ابوالکلام آزاد کے ذکر میں لکھا تھا کہ ایک بار حکمائے اسلام کے سلسلہ میں ابنِ طفیل کا ذکر آگیا تو مولانا نے اس کی مشہور کتاب ""حئی بن یقظان” کی ساری داستان ایک نشست میں اس طرح سنا دی گویا وہ اس کے حافظ تھے۔ اسی تذکرہ نے ابنِ طفیل اور اس کی کتاب کے متعلق جستجو پیدا کی۔ ابو بکر محمد بن عبد الملک بن محمد بن طفیل القیسی 1110ء کو غرناطہ کے نواح میں پیدا ہوئے۔ ان کے ابتدائی حالات تاریکی میں ہیں۔ ابنِ طفیل نے طبابت کا پیشہ اختیار کیا۔1154ء میں طنجہ کے گورنر کے سیکریٹری مقرر ہوئے اور پھر الموحد خاندان کے فرمانروا، ابو یعقوب یوسف کے دربار میں پہنچے جہاں انہیں وزیر مقرر کیا گیا اور عہدۂ قضا بھی انہیں کے سپرد تھا۔ مشہور فلسفی ابنِ رشد کو انہوں نے ہی شاہی دربار تک پہنچایا تھا۔ ابنِ طفیل نہ صرف طبیب بلکہ ماہرِالٰہیات، فلکیات، فلسفی اور ناول نگار بھی تھے۔ ان کی کتابوں میں صرف ایک کتاب ""اسرارُ الحکمۃ المشرقیہ” (حئی بن یقظان) محفوط رہی۔ ابنِ طفیل کا انتقال 1185ء میں طنجہ میں ہوا۔ حئی بن یقظان ایک فلسفیانہ ناول ہے جس میں افلاطونیتِ جدیدہ کے مسائل کو افسانے کی شکل میں پیش کیا گیا ہے۔ اس ناول کے مقدمہ میں ابنِ طفیل نے پہلے مسلم فلاسفی کی تاریخ پر تبصرہ کرتے ہوئے ابنِ سینا، ابنِ باجہ اور غزالی کی تعریف کی ہے۔ اور پھر یہ ثابت کیا ہے کہ فلسفہ کی اصل غائت ذاتِ خداوندی سے متحد کر دینا ہے اور یہی فلسفہ صوفیا کا ہے۔ قصہ یوں شروع ہوتا ہے:ایک شہزادی نےاپنے لڑکے کو، جس کا باپ نہ تھا، سمندر میں ڈال دیا اور یہ بہتا بہتا ایک سنسان جزیرے میں پہنچ گیا۔ اس موقع پر وہ اس نظریہ کو پیش کرتے ہیں کہ اوّل اوّل زمین میں گرمی سے جو کیفیت خمیر کی پیدا ہوئی تھی اس سے جاندار کی تخلیق ہونا ممکن تھی، ابنِ طفیل نے اس کا نام حئی ( زندہ ) رکھا۔ اس لڑکے کو ایک ہرن لے گیا اور اسی ہرن نے اس کی پرورش کی۔ جب حئی نے ہوش سنبھالا تو دیکھا کہ وہ دوسرے جانوروں کی طرح ننگا اور غیر مسلح تھا، اس لئے اس نے پتّوں سے جسم کو ڈھانکا اور درختوں کی شاخ سے لکڑی توڑ کر ایک چھڑی تیار کی۔ اس طرح سب سے پہلے اسے اپنی ہاتھ کی قوت کا علم ہوا۔ رفتہ رفتہ وہ شکاری بن گیا اور اپنی رہائش کے لیے ایک جھونپڑا بھی تیار کرلیا۔ جب ہرن بہت بوڑھا ہو کر بیمار پڑگیا تو اس لڑکے نے سوچا کہ بیماری کیا چیز ہے اور اس کا سبب کیا ہے۔ پھر وہ یہ سوچ کر کہ بیماری کا تعلق سینہ سے ہے وہ اسے ایک تیز نوک دار پتھر سے چیرنے لگا۔ اس طرح اسے دل، پھیپھڑے اور اندرونی اعضاء کا علم ہوا اور اسی کے ساتھ وہ یہ بھی محسوس کرنے لگا کہ جسم کے اندر کوئی اور چیز ایسی تھی جو نکل گئی تو اس کے باعث ہرن بے حس و حرکت ہو گیا۔ جب ہرن کا جسم سڑنے لگا تو حئی نے ایک کوّے کو دوسرے کوّے کا مردہ جسم زمین کھود کر اندر گاڑتے ہوئے دیکھ کر خود بھی ہرن کا جسم زمین میں دفن کر دیا۔ اس کے بعد اتفاق سے خشک شاخوں کی باہمی رگڑ سے آگ پیدا ہوتے دیکھ کر اس نے خود بھی آگ سے جان پہچان بنائی۔ اسی کے ساتھ اس گرمی کی طرف بھی اس کا خیال منتقل ہوا جو جسمِ حیوانی میں پائی جاتی ہے اور وہ جانوروں کی کھال نکال کر ان کی جسمانی حرارت پر غور کرنے لگا۔ اس کی ذہانت اب ایک قدم اور آگے بڑھی۔ یعنی وہ کھالوں کے لباس بنانے لگا۔ اس نے روئی کاتی، سوئی بنائی اور چڑیوں کے گھونسلے دیکھ کر مکان تیار کیا۔ شکاری پرندوں کو دیکھ کر خود بھی شکار کرنا شروع کیا۔ چڑیوں کے انڈے کھانے لگا اور جانوروں کے سینگوں سے ہتھیار کا کام لیا۔ اب اس کا علم بڑھتے بڑھتے فلسفہ کی صورت اختیار کر گیا۔ وہ رفتہ رفتہ نباتات و معدنیات کا مطالعہ کرنے لگا۔ اعضاء، وزن اور دیگر خصوصیاتِ طبعی کی بنا پر جانوروں کی قسمیں مقرر کیں۔ آخر میں وہ روح پر غور کرنے لگا جس کا تعلق اس کے نزدیک دل سے تھا اس نے روح کی دو قسمیں (روحِ نباتی، روحِ حیوانی) قرار دیں۔ اس کے بعد اس نے عناصرِ اربعہ کا علم حاصل کیا اور مٹی پر غور کرتے کرتے اس کا خیال مادّہ کی طرف منتقل ہوا۔ پانی کو بخار ( بھاپ ) میں تبدیل ہوتے دیکھ کر وہ اس نتیجہ پر پہنچا کہ ایک مادّہ دوسرے مادّہ میں تبدیل ہو سکتا ہے اور پھر اس کا خیال علتِ تخلیق کی طرف منتقل ہو کر خالق تک پہنچا اور زمین سے ہٹ کر اب اس کی نگاہیں آسمانوں کی طرف مائل ہوتی نظر آئیں۔ اس نے سوچا کہ کیا یہ کائنات غیر محدود ہے؟ لیکن اس کی عقل اس بات کو قبول نہیں کر رہی تھی۔ اس نے سیاروں کے کُروی ہونے کا گمان کیا۔ آخر کار رفتہ رفتہ ایک خالق یا خدا کا تصور اس کے ذہن میں پیدا ہوا جسے حئی بن یقظان نے آزاد اور صاحبِ علم و ادراک تصور کیا اور پھر روحِ انسانی کو بھی غیر فانی قرار دے کر ذاتِ خداوندی سے اس کے ربط و تعلق پر غور کرنے لگا۔ ایک زمانہ اس نے اسی فکر و مراقبہ میں گزارا۔ اس موقع پر قریب کے جزیرہ سے ایک شخص اسال وہاں پہنچا جو ایک الہامی مذہب کا پیامبر تھا۔ وہ دونوں ایک دوسرے سے تبادلۂ خیال کے بعد اس نتیجے پر پہنچے کہ اسال جس مذہب کا پابند ہے وہ دراصل وہی ہے جس تک حئی سالہا سال کے غور و فکر سے پہنچا۔ پھر اسال نے اسے آمادہ کیا کہ وہ جزیرہ جا کر وہاں کے بادشاہ سلامان کو اس حقیقت سے آگاہ کرے کہ ایک خدا پر ایمان لاؤ اور فطرت کے قوانین کو مت توڑو۔ لیکن سلامان پر اس کا کوئی اثر نہیں ہوا۔ آخر کار حئی اور اسال دونوں واپس آ گئے اور صحرا میں رہ کر فکر و مراقبہ میں انھوں نے اپنی زندگی تمام کر دی۔ ابنِ طفیل کی اس عربی کتاب پر حواشی بھی لکھے گئے اور اس کتاب سے نصیر الدین طوسی اور جامی نے بھی استفادہ کیا ہے۔ اس کتاب سے مغربی مصنفین نے بھی بہت فیض حاصل کیا ہے۔ انگریزی کے مشہور ناول ٹارزن میں ہیرو کی تربیت کا تصور اسی کتاب سے استفادہ کا ثبوت ہے۔ انگریزی ہی کے ایک اور مشہور ناول رابنسن کروسو (Robinson Crusoe) کی تخلیق میں اس کے مصنف ڈینیل ڈیفو (Daniel Defoe) نے اسی ناول کی تقلید کی ہے۔ لئیون گوئٹے نے حئی بن یقظان کے مقدمہ میں اس حقیقت کا اعتراف کیا ہے کہ رابنسن کروسو میں فرائی ڈے کا کردار، اسال کا چربہ ہے اور اس میں جو فلسفیانہ نکتہ سنجی اور حکیمانہ موشگافیاں پائی جاتی ہیں وہ بھی اسی سے ماخوذ ہیں لیکن اسلوب عصرِ جدید کے مطابق ہے۔ جوناتھن سوِفٹ (Jonathan Swift) اپنی کہانی گلیورز ٹریولز (Gulliver`s Travels) کی تالیف میں ""حئی بن یقظان” ہی کا مرہونِ منت ہے۔ بون یونیورسٹی کے پروفیسر روڈلف نیس نے اپنے ناول خاندان سوئزر لینڈ میں اسی عربی کتاب کا تتبع کیا ہے۔ 1671 میں اس کتاب کا ترجمہ ایڈورڈ پوکوک نے لاطینی میں کیا۔ اس کا ترجمہ فرانسیسی، انگریزی، جرمن، ہسپانوی، ولندیزی اور اردو میں ہوچکا ہے۔ 1900ء میں اس کا ایک ترجمہ عبرانی زبان میں بھی کیا گیا ہے۔ اشویل نے اپنے انگریزی ترجمہ کے مقدمہ میں ابنِ طفیل پر تبصرہ کرتے ہوئے لکھا۔ ""ابو بکر ابنِ طفیل مشہور مسلمان فلسفی ہے۔ اس نے اپنے قصہ میں ارتقائے عقلِ انسانی کے مدارج واضح کیے ہیں اور نہایت چابک دستی سے راز ہائے کائنات کا انکشاف کرنے کی کوشش کی ہے۔ اس کی دقتِ مشاہدہ حوادثِ کون و مکاں کی تفسیر میں ظاہر بین ہے۔” (یہ اقتباس اردو کے معروف علمی و ادیی جریدے نگار کے 1955ء میں شایع ہونے والے ایک شمارے سے لیا گیا ہے)",Entertainment
449,علّامہ اقبال اور گوتم بدھ,https://urdu.arynews.tv/jawed-nama-iqbal-poetry/,مذاہب کا سلسلہ، روحانیت، انسانوں کا ان پر اعتقاد اور روحانی شخصیات سے تعلق اتنا ہی قدیم ہے جتنی یہ دنیا۔ گوتم بدھ کا نام بھی تاریخ میں ایک عظیم روحانی شخصیت اور مصلح کے طور پر زندہ ہے جن کا فلسفۂ حیات ایشیائی ممالک اور بالخصوص برصغیر میں خاصا مقبول ہوا اور اس خطّے میں ان کی تعلیمات کو لوگوں کی بڑی تعداد نے اپنایا۔ انھیں بدھا کے نام سے بھی پکارا جاتا ہے۔ مؤرخین کے مطابق ان کا اصل نام سدھارتھ تھا جو 563 قبل مسیح یا 480 قبلِ مسیح میں ایک ریاست کے راجہ کے گھر میں پیدا ہوئے، لیکن مادّی زندگی کو ناپسند کیا اور روحانی کشمکش سے دوچار ہونے کے بعد راج پاٹ سے الگ ہو کر خلوت نشینی اختیار کر لی۔ مہاتما بدھ نے نہایت کٹھن وقت گزارا، لیکن ریاضت جاری رکھی اور تلاشِ حق میں مصروف رہے۔ انھوں نے اپنی ریاضت اور مسلسل غور و فکر سے یہ پایا کہ ترکِ دنیا اور نفس کشی ہی انسان کی معراج ہے۔ جب بدھا کو یہ محسوس ہوا کہ اس طرح ایک انسان روحانی بالیدگی حاصل کرسکتا ہے تو وہ اس تصوّر کو دوسروں تک پہنچانے لگے۔ بدھ مت میں چوں کہ ایک خدا کا تصوّر نہیں ہے، اس اعتبار سے ایک فلسفیانہ مذہب ہے۔ اس کی تعلیمات اصلاحِ نفس پر آمادہ کرتی ہیں۔ یوں بدھ مت کو رواج ملا جس کے بانی گوتم بدھ نے عملی اخلاقیات اور زندگی کے سادہ اصولوں پر زور دیا ہے۔ گوتم بدھ کی تعلیمات کے مطابق، انسانی زندگی میں چار اہم مدارج ہیں، جنھیں ’’چار سچائیوں‘‘ کے نام سے یاد کیا جاتا ہے۔ مصائب یا مشکلات پہلی سچائی ہے، جس کا ہر انسان کو سامنا کرنا پڑتا ہے۔ دوسری سچائی، ان مصائب کی وجہ یعنی انسان کے اعمال ہیں۔ تیسری سچائی، ان مصائب و مشکلات کا خاتمہ اور آخری یہ کہ اعمالِ‌ صالحہ انسان کو اس مشکل سے نجات دے سکتے ہیں۔ تاریخ بتاتی ہے کہ گوتم نے کبھی نہ تو خدا ہونے کا دعویٰ کیا اور نہ ہی اپنا بُت بنانے کا حکم دیا۔ یہ سب اُن کی وفات کے بعد شروع ہوا۔ یہ ایک طویل بحث ہے جسے یہیں چھوڑ کر ہم شاعرِ مشرق علّامہ اقبال کی مشہورِ زمانہ کتاب جاوید نامہ کی طرف بڑھتے ہیں جس میں‌ وہ گوتم بدھ سے ملتے ہیں۔ یہ فارسی کا وہ کلام ہے جس میں اقبال نے بشمول بدھا مختلف غیر مسلم مشاہیر و فلاسفہ کا تذکرہ کیا ہے۔ جاوید نامہ میں علّامہ اقبال نے اپنا کلام مثنوی کی شکل میں لکھا ہے، جو تقریباً دو ہزار اشعار پر مشتمل ہے۔ جاوید نامہ کی اوّلین اشاعت 1932 میں ہوئی تھی۔ یہ دراصل علّامہ اقبال کا خیالی سفرنامہ ہے جس میں انھوں نے مولانا روم کو اپنا روحانی مرشد ظاہر کیا ہے جو انھیں آسمانوں پر مختلف مقامات کی سیر کرواتے ہیں۔ اس سیر کے دوران علّامہ اقبال عہدِ رفتہ کی نام وَر ہستیوں کی ارواح سے ملاقات کرتے ہیں۔ بنیادی طور پر اس مثنوی میں قسم قسم کے علمی و فکری، دینی و سیاسی اور اجتماعی حقائق کو پیش کیا گیا ہے۔ کتاب کا آغاز مناجات سے ہوتا ہے مگر اصل مطالب اس وقت آتے ہیں جب شاعر شام کے وقت دریا کے کنارے مولانا رومی کے بعض اشعار پڑھ رہا ہوتا ہے کہ ان کی روح وہاں حاضر ہوجاتی ہے۔ ان سے سوال و جواب کے بعد علّامہ اقبال کو رومی مختلف شخصیات سے ملواتے ہیں۔ ہم جانتے ہیں‌ کہ شاعرِ مشرق علّامہ محمّد اقبال کی شاعری میں مقصد کو اوّلیت حاصل ہے۔ وہ خاص طور پر نوجوان نسل سے مخاطب ہیں اور اسے اپنی اصلاح کرنے کی دعوت دیتے ہیں۔ جاوید نامہ کے علاوہ بانگِ درا میں اقبال کی نظم’’نانک‘‘ کے ابتدائی چند اشعار میں گوتم بدھ کا ذکر آیا ہے۔ نظم کا پہلا شعر ہی اقبال کی نظر میں گوتم کے پیغام کی اہمیت کا اندازہ لگانے کے لیے کافی ہے۔ جاوید نامہ میں اقبال اور گوتم کی تصوّراتی ملاقات کا ذکر کچھ یوں‌ ہے؎ قوم نے پیغامِ گوتم کی ذرا پروا نہ کیقدر پہچانی نہ اپنے گوہرِ یک دانا کی اقبال اپنے کلام میں گوتم بدھ کو راست باز اور انسانوں کو بدی اور ہر قسم کی ایسی برائیوں‌ سے بچانے والا قرار دیتے ہیں جس سے انسان کی روح متاثر ہوتی ہے اور وہ جسمانی کرب کے ساتھ ایک نہ ختم ہونے والے عذاب میں‌ گرفتار ہوسکتا ہے۔ جاوید نامہ میں‌ جب سفرِ افلاک کے دوران اقبال اور بدھا کا آمنا سامنا ہوتا ہے، اُس وقت بھی وہ ایک رقاصہ کو سیدھے راستے پر چلنے کی تلقین کر رہے ہوتے ہیں۔,Entertainment
450,‘‘ماوریٰ’’ کا ناشر,https://urdu.arynews.tv/urdu-poet-rashid-publisher/,اردو شاعری میں راشد کو نظم نگاری کے باعث جو مقام ملا، اسے اُن کی شاعری پر تنقید اور اعتراضات ماند نہیں کرسکے۔ ن م راشد رجحان ساز اور اردو نظم کے بڑے شاعر کہلائے۔ ممتاز ادیب اور مشہور افسانہ نگار غلام عبّاس نے راشد سے متعلق اپنی یادیں رقم کرتے ہوئے اُن کے مشہور شعری مجموعہ اور اس کے ناشر سے متعلق ایک دل چسپ واقعہ تحریر کیا ہے۔ ملاحظہ کیجیے۔ ‘‘ماوریٰ’’ چھپ گئی۔ چغتائی صاحب نے اس کا بہت خوب صورت گرد پوش بنایا تھا۔ کرشن چندر نے دیباچہ لکھا تھا۔ جیسا کہ توقع تھی کتاب ملک میں بہت مقبول ہوئی۔ اور ہاتھوں ہاتھ بک گئی۔ کچھ رسائل و جرائد میں اس کے خلاف تنقیدیں بھی چھپیں مگر اس کی مقبولیت پر کچھ اثر نہ پڑا۔ اس دوران میں دوسری جنگِ عظیم چھڑ گئی۔ راشد کو فوج میں کمیشن مل گیا۔ اور وہ کپتان بن کر ملک سے باہر چلے گئے۔ کوئی ڈیڑھ دو سال بعد واپس آئے تو دلّی میں میرے ہی پاس آکر ٹھہرے۔ ان کی عدم موجودگی میں ‘‘ماوریٰ’’ کا دوسرا ایڈیشن چھپ گیا تھا۔ جس کی ایک جلد میں خرید لایا تھا۔ خوش خوش اس کی ورق گردانی کرنے لگے۔ اچانک ان کا چہرہ غصّے سے متغیر ہو گیا۔ ناشر نے دوسرے ایڈیشن میں ان کی وہ نظمیں بھی رسائل سے لے کر شامل کر دی تھیں جو انہوں نے ‘‘ماوری’’ کے چھپنے کے بعد پچھلے ڈیڑھ دو سال میں کہی تھیں۔ حالانکہ انہوں نے ناشر کو اس کی سخت ممانعت کر دی تھی۔ راشد شاید ان نظموں کو اپنے دوسرے مجموعے کے لیے محفوظ رکھنا چاہتے تھے۔ وہ اس واقعہ سے سخت پریشان ہوئے۔ رات کو نیند بھی نہ آئی۔ بس تڑپتے اور کروٹیں بدلتے رہے۔ صبح ہوئی تو وہ کسی کو کچھ بتائے بغیر وردی پہن کر گھر سے نکل گئے، تین چار دن غائب رہے۔ اس کے بعد آئے تو بڑے ہشاش بشاش، لپٹ لپٹ کر گلے ملتے اور قہقہے لگاتے رہے۔ بولے، جانتے ہو میں کہاں سے آرہا ہوں؟ لاہور سے۔ میں اس صبح اپنے دفتر سے اجازت لے کر لاہور روانہ ہو گیا تھا۔ میں سیدھا انار کلی چوک کے تھانے میں پہنچا۔ میں نے تھانے دار سے کہا، میں فوج میں کپتان ہوں۔ میں جنگ کے سلسلے میں ملک سے باہر گیا ہوا تھا، ہمیں بتایا گیا ہے کہ جب ہم جنگ پر ملک سے باہر جائیں تو سرکار ہمارے پیچھے ہمارے حقوق کی حفاظت کرتی ہے۔ اب دیکھیے میرے ساتھ میرے پبلشر نے کیا کیا، اس کے بعد میں نے تھانے دار کو اس واقعہ کی تفصیل بتائی۔ اس نے کہا، صاحب آپ فکر نہ کریں، میں ابھی اس کا بندوبست کرتا ہوں۔ اس نے فوراً سپاہی بھیج کر ناشرکی دکان پر تالا ڈلوا دیا۔ اس کے ساتھ ہی جس پریس میں کتاب چھپی تھی اس کے مالک کو بھی طلب کر لیا۔ ‘‘ماوریٰ’’ کا ناشر بڑا اکڑ باز تھا۔ بڑے بڑے شاعروں اور ادیبوں کو بھی خاطر میں نہیں لاتا تھا۔ کبھی کبھی مارپیٹ تک نوبت پہنچ جاتی تھی۔ مگر راشد کی اس کارروائی سے اس کی ساری اکڑ فوں نکل گئی۔ گڑگڑا کر راشد سے معافی مانگی اور کہا کہ میں پوری رائلٹی کے علاوہ ایک ہزار روپیہ اس کا ہرجانہ بھی دوں گا۔ پریس والے بے قصور تھے، انہیں معاف کر دیا گیا۔ البتہ ان کے رجسٹر سے اس امر کا انکشاف ہوا کہ پہلا ایڈیشن ایک ہزار نہیں جیسا کہ اس میں درج تھا بلکہ دو ہزار جلدوں کا چھاپا گیا تھا۔ چنانچہ ناشر کو ایک ہزار کی مزید رائلٹی ادا کرنی پڑی۔,Entertainment
451,ایک نظامِ زندگی کی پابند قوم!,https://urdu.arynews.tv/ghulam-rasool-mahar-2/,میں نے بخاری صاحب کو پہلی مرتبہ نومبر 1921ء میں دیکھا تھا۔ ترکِ موالات یا لا تعاون کی تحریک اوجِ شباب پر تھی اور اس کے اوجِ شباب کی کیفیت دیکھنے سے تعلق رکھتی تھی۔ لفظوں میں اس کا صحیح نقشہ پیش کرنا مشکل ہے۔ بس اتنا سمجھ لیجیے کہ صاف نظر آرہا تھا کہ حکومتِ برطانیہ کے قصرِ اقتدار میں ایک خوفناک زلزلہ آگیا ہے اور یہ قصر تھوڑی ہی دیر میں زمیں بوس ہوجائے گا۔ سالک صاحب ’’زمیندار‘‘ کے مدیر کی حیثیت میں گرفتار ہو چکے تھے۔ مقدمہ چل رہا تھا اور اس کا فیصلہ نہیں ہوا تھا۔ شفاعت الله خاں مرحوم ’’زمیندار‘‘ کے منیجر تھے اور انتظام کے علاوہ تحریر کا زیادہ تر کام بھی وہی انجام دیتے تھے۔ ان کی ہی تحریک پر سید عبد القادر شاہ مرحوم نے مجھے ادارہٴ تحریر کی ذمہ داریاں سنبھالنے کے لیے بلایا تھا۔ مرتضیٰ احمد خاں مکیش مرحوم بھی اس وقت ’’زمیندار‘‘ ہی سے وابستہ تھے۔ خبروں اور مختلف مضامین کا ترجمہ ان کے ذمے تھا۔ ’’زمیندار‘‘ کا دفتر دہلی دروازے کے باہر اس بڑی عمارت میں تھا جو جہازی بلڈنگ کے نام سے مشہور تھی۔ ایک روز شام کے وقت دو گورے چٹے جوان نہایت عمدہ سوٹ پہنے ہوئے آئے۔ بادی النظر میں صاحب لوگ معلوم ہوتے تھے۔ انہوں نے کھڑے کھڑے شفاعت الله خاں سے باتیں کیں۔ غالباً اس روز سالک کے مقدمے کی پیشی ہوئی تھی۔ اسی کی کیفیت پوچھتے رہے اور چلے گئے۔ شفاعت الله خاں نے مجھے بعد میں بتایا کہ ان میں سے ایک احمد شاہ بخاری تھے اور دوسرے سید امتیازعلی تاج۔ میں ان دونوں سے ناواقف تھا اور محض نام سن کر میری معلومات میں کیا اضافہ ہو سکتا تھا۔ میں نے ان کے متعلق کچھ پوچھنا بھی ضروری نہ سمجھا، البتہ اس بات پر تعجب ہوا کہ قومی تحریک کے نہایت اہم مرحلے پر بھی بعض مسلمان انگریزوں کی سی وضع قطع قائم رکھنے میں کوئی برائی محسوس نہیں کرتے۔ چند روز بعد میں گھر واپس چلا گیا اور ’’زمیندار‘‘ کے ساتھ تعلق قائم نہ رکھ سکا اس ليے کہ میرے اقربا خصوصاً والدہ مرحومہ کو یہ تعلق منظور نہ تھا۔ دو تین مہینے کے بعد شفاعت الله خاں اور مرتضیٰ احمد خاں مکیش خود میرے گاؤں پہنچے جو جالندھر شہر سے چار پانچ میل کے فاصلے پر تھا اور اقربا کو راضی کر کے مجھے دوبارہ ’’زمیندار‘‘ میں لے آئے۔ اس وقت سے مستقل طور پر میری اخبار نویسی کی ابتدا ہوئی۔ سالک صاحب کو ایک سال قید کی سزا ہو چکی تھی اور وہ لاہور سے میانوالی جیل میں منتقل ہوچکے تھے۔ بخاری اور امتیاز وقتاً فوقتاً سالک صاحب کی صحت و عافیت دریافت کرنے کی غرض سے ’’زمیندار‘‘ کے دفتر آتے رہتے تھے۔ اس زمانے میں ان سے شناسائی ہوئی اور یہ بھی معلوم ہوگیا کہ وہ سالک صاحب کے نہایت عزیز دوست ہیں۔ 1922ء کے اواخر میں سالک صاحب رہا ہو کر آگئے اور ان سے وہ برادرانہ تعلق استوار ہوا جسے زندگی کا ایک عزیز ترین سرمایہ سمجھتا ہوں۔ ان کی وجہ سے بخاری اور امتیاز کے ساتھ بھی ایک خصوصی علاقہ پیدا ہوگیا۔ بخاری صاحب اس دنیا سے رخصت ہوگئے اور اس علاقہ میں آخری وقت تک کوئی خلل نہ آیا۔ امتیاز صاحب کو خدا تا دیر سلامت رکھے، ان کے ساتھ یہ علاقہ آج بھی اسی طرح قائم ہے جس طرح آج سے تیس پینتیس سال پیشتر قائم تھا۔ پھر بخاری صاحب سے زیادہ مفصل ملاقاتیں اس زمانے میں ہوتی رہیں جب منشی نعمت الله صاحب مرحوم دہلی مسلم ہوٹل چلا رہے تھے اور بخاری صاحب نے اسی ہوٹل میں اپنے ليے ایک یا دو کمرے لے ليے تھے۔ یہ ہوٹل اسی جگہ تھا جہاں اب اس نام کا ہوٹل موجود ہے لیکن اس کی عمارت بالکل بدل گئی ہے۔ بخاری صاحب کی باتیں اس زمانے میں بھی سب سے نرالی ہوتی تھیں۔ ہم لوگوں کے دل و دماغ کا ریشہ ریشہ لا تعاون اور آزادی کے جوش سے معمور تھا۔ بخاری صاحب گورنمنٹ کالج میں پروفیسر تھے۔ ایک روز انہوں نے خاص احساسِ ذمہ داری کے ساتھ فرمایا کہ آزادی کے ليے جو کچھ ہوسکتا ہے ضرور کرنا چاہیے مگر یہ حقیقت بھی پیشِ نظر رکھیے کہ جس قوم کا لباس ایک نہیں، جس کے کھانے کے اوقات مقرر نہیں، جس میں یکسانی اور یکجہتی کا کوئی بھی پہلو نظر نہیں آتا، وہ آزادی سے کیا فائدہ اٹھائے گی؟ کوشش کرو کہ اس سرزمین میں بسنے والے لوگ واقعی ایک ایسی قوم بن جائیں جو ایک نظامِ زندگی کی پابند ہو۔ اس وقت یہ سن کر احساس ہوا کہ بخاری صاحب کا دل آزادی کے جذبے سے بالکل خالی ہے لیکن جب بنیادی حقائق کے صحیح اندازے کا شعور پیدا ہوا تو پتہ چلا کہ یہ ارشاد ان کے بلوغِ نظر کی ایک روشن دستاویز تھا۔ اسی طرح مجھ سے انہوں نے بارہا کہا کہ آپ اخبار میں ایک چوکھٹا مستقل طور پر لگاتے رہیں جس کے اندر جلی حروف میں یہ عبارت مرقوم ہو کہ ’’بائیں ہاتھ چلو۔‘‘ روزانہ یہ چوکھٹا چھپتا رہے گا تو یقین ہے کہ ہزاروں آدمیوں کو بائیں ہاتھ چلنے کی اہمیت کا احساس ہوتا جائے گا۔ میں خود ماضی پر نظر بازگشت ڈالتا ہوں۔ (صاحبِ اسلوب ادیب، مؤرخ، نقاد اور مترجم غلام رسول مہر کی ایک تحریر),Entertainment
452,’’اگر دنیا ایک ملک ہوتی تو استنبول اس کا دارالحکومت بنتا!‘‘,https://urdu.arynews.tv/history-of-istanbul/,"ایشیاء اور یورپ کے سنگم پر واقع قسطنطنیہ (موجودہ استنبول) دنیا کے اہم اور عظیم ترین شہروں میں شمار ہوتا تھا جس کی ثقافتی اور جغرافیائی اہمیت کے پیشِ نظر فرانس کے مشہور حکم ران نپولین نے کہا تھا: ’’اگر پوری دنیا ایک ملک ہوتی تو استنبول اس کا دارالحکومت بنتا۔‘‘ یہاں ہم قسطنطنیہ کے مختصر حالات کے عنوان سے علّامہ شبلی نعمانی کے سفر نامے سے اقتباس پیش کررہے ہیں جو آپ کی دل چسپی کا باعث بنے گا۔ علّامہ شبلی نعمانی 1914ء میں وفات پاگئے تھے۔ یہ سفرنامہ ایک صدی پہلے رقم کیا گیا تھا۔ کہتے ہیں کہ دنیا کا کوئی شہر قسطنطنیہ کے برابر خوش منظر نہیں ہے۔ اور حقیقت یہ ہے کہ منظر کے لحاظ سے اس سے زیادہ خوش نما ہونا خیال میں بھی نہیں آتا۔ اسی لحاظ سے اس کی بندر گاہ کو انگریزی میں گولڈن ہارن یعنی سنہری سینگ کہتے ہیں۔ کہیں کہیں عین دریا کے کنارے پر عمارتوں کا سلسلہ ہے اور دور تک چلا گیا ہے۔ عمارتوں کے آگے جو زمین ہے۔ وہ نہایت ہموار اور صاف ہے۔ اس کی سطح سمندر کی سطح کے بالکل برابر ہے۔ اور وہاں عجیب خوش نما منظر پیدا ہو گیا ہے۔ شہر کی وسعتِ تمدن کا اس اسے اندازہ ہوسکتا ہے کہ خاص استنبول میں پانچ سو جامع مسجدیں، ایک سو اکہتّر حمام، تین سو چونیتیس سرائیں، ایک سو چونسٹھ مدارس، قدیم پانچ سو مدارس، جدید بارہ کالج، پینتالیس کتب خانے، تین سو پانچ خانقاہیں، اڑتالیس چھاپے خانے ہیں۔ کاروبار اور کثرتِ آمدورفت کی یہ کیفیت ہے کہ متعدد ٹراموے گاڑیاں، بارہ دخانی جہاز، زمین کے اندر کی ریل، معمولی ریلیں، جو ہر آدھ گھٹنے کے بعد چھوٹتی ہیں، ہر وقت چلتی رہتی ہیں۔ اور باوجود اس کے سڑکوں پر پیادہ پا چلنے والوں کا اس قدر ہجوم رہتا ہے کہ ہر وقت میلہ سا معلوم ہوتا ہے۔ غلطہ اور استنبول کے درمیان جو پل ہے، اس پر سے گزرنے کا محصول فی شخص ایک پیسہ ہے۔ اس کی روزانہ کی آمدنی پانچ چھ ہزار روپے سے کم نہیں ہے۔ قہوہ خانے نہایت کثرت سے ہیں۔ میرے تخمینہ میں چار پانچ ہزار سے کم نہ ہوں گے۔ بعض بعض نہایت عظیم الشان ہیں جن کی عمارتیں شاہی محل معلوم ہوتی ہیں۔ قہوہ خانوں میں ہمیشہ ہر قسم کے شربت اور چائے قہوہ وغیرہ مہیا رہتا ہے۔ اکثر قہوہ خانے دریا کے ساحل پر اور بعض عین دریا میں ہیں جن کے لیے لکڑی کا پل بنا ہوا ہے۔ قہوہ خانوں میں روزانہ اخبارات بھی موجود رہتے ہیں۔ لوگ قہوہ پیتے جاتے ہیں اور اخبارات دیکھے جاتے ہیں۔ قسطنطنیہ بلکہ ان تمام ممالک میں قہوہ خانے ضروریات زندگی میں محسوب ہیں۔ میرے عرب احباب جب مجھ سے سنتے تھے کہ ہندوستان میں اس کا رواج نہیں تو تعجب سے کہتے تھے: ""وہاں لوگ جی کیونکر بہلاتے ہیں۔” ان ملکوں میں دوستوں کے ملنے جلنے اور گرمی صحبت کے موقعے یہی قہوہ خانے ہیں۔ افسوس ہے کہ ہندوستانیوں کو ان باتوں کا ذوق نہیں۔ وہ جانتے ہی نہیں کہ اس قسم کی عام صحبتیں زندگی کی دل چسپی لے لیے کس قدر ضروری ہیں۔ اور طبیعت کی شگفتگی پر ان کا کیا اثر پڑتا ہے۔ دوستانہ مجلسیں ہمارے ہاں بھی ہیں جس کا طریقہ یہ ہے کہ کسی دوست کے مکان پر دو چار احباب کبھی کبھی مل بیٹھتے ہیں لیکن اس طریقہ میں دو بڑے نقص ہیں۔ اوّل تو تفریح کے جلسے پُرفضا مقامات میں ہونے چاہییں کہ تازہ اور لطیف ہوا کی وجہ سے صحتِ بدنی کو فائدہ پہنچے۔دوسرے سخت خرابی یہ ہے کہ یہ جلسے پرائیوٹ جلسے ہوتے ہیں اس لیے ان میں غیبت، شکایت اور اسی قسم کی لغویات کے سوا اور کوئی تذکرہ نہیں ہوتا۔ بخلاف قہوہ خانوں کے جہاں مجمعِ عام کی وجہ سے اس قسم کی باتوں کا موقع نہیں مل سکتا۔ قسطنطنیہ اور مصر میں، مَیں ہمیشہ شام کے وقت دوستوں کے قہوہ خانوں میں بیٹھا کرتا تھا۔ لیکن میں نے سوائے کبھی اس قسم کے تذکرے نہیں سنے۔ تفریح اور بذلہ سنجی کے سوا وہاں کوئی ذکر نہیں ہوتا تھا۔ اور نہ ہو سکتا تھا۔ قسطنطنیہ کی ایک بڑی خصوصیت یہ ہے کہ اگر کسی کو یورپین اور ایشیائی تمدن کی تصویر ایک مرقع میں دیکھنی ہو تو یہاں دیکھ سکتا ہے۔ کتب فروشوں کی دکانوں کی سیر کرو تو ایک طرف نہایت وسیع دکان ہے۔ سنگِ رخام کا فرش ہے۔ شیشہ کی نہایت خوبصورت الماریاں ہیں۔ کتابیں جس قدر ہیں مجلّد اور جلدیں بھی معمولی نہیں بلکہ عموماً مطلا و مُذَہَّب۔ مالکِ دکان میز کرسی لگائے بیٹھا ہے۔ دو تین کم سن، خوش لباس لڑکے اِدھر اُدھر کام میں لگے ہیں۔ تم نے دکان میں قدم رکھا۔ ایک لڑنے نے کرسی لا کر سامنے رکھ دی۔ اور کتابوں کی فہرست حوالہ کی۔ قیمت فہرست میں مذکور ہے۔ اس میں کمی بیشی کا احتمال نہیں۔ دوسری طرف سڑک کے کنارے چبوتروں پر کتابوں کا بے قاعدہ ڈھیر لگا ہے۔زمین کا فرز اور وہ بھی اس قدر مختصر کہ تین چار آدمی سے زیادہ کی گنجائش نہیں۔ قیمت چکانے میں گھنٹوں کا عرصہ درکار ہے۔ اسی طرح پیشہ و صنعت کی دکانیں دونوں نمونہ کی موجود ہیں۔ عام صفائی اور زیب و زینت کا بھی یہی حال ہے۔ غلطہ کو دیکھو تو یورپ کا ٹکڑا معلوم ہوتا ہے۔ دکانیں بلند اور آراستہ۔ سڑکیں وسیع اور ہموار۔ کیچڑ اور نجاست کا کہیں نام نہیں۔ بخلاف اس کے استنبول میں جہاں زیادہ تر مسلمانوں کی آبادی ہے۔ اکثر سڑکیں ناصاف اور بعض بعض جگہ اس قدر ناہموار کہ چلنا مشکل۔ اس شہر میں آ کر ایک سیاح کے دل میں غالباً جو خیال سب سے پہلے آتا ہو گا۔ وہ یہ ہو گا کہ اس عظیم الشان دارالسلطنت کے دو حصّوں میں اس قدر اختلافِ حالت کیوں ہے؟ چنانچہ میرے دل میں سب سے پہلے یہی خیال آیا۔ میں نے اس کے متعلق کچھ بحث و تفتیش کی۔ باشندوں کے اختلافِ حالت کا سبب تو میں نے آسانی سے معلوم کر لیا۔ یعنی مسلمانوں کا افلاس اور دوسری قوموں کا تموّل۔ لیکن سڑکوں اور گزر گاہوں کی ناہمواری و غلاظت کا بظاہر یہ سبب قرار نہیں پا سکتا تھا۔ اس لیے میں نے ایک معزز ترکی افسر یعنی حسین حسیب آفندی پولیس کمشنر سے دریافت کیا۔ انہوں نے کہا کہ ہماری میونسپلٹی کے ٹیکس بہت کم ہیں۔ بہت سی چیزیں محصول سے معاف ہیں۔ لیکن غلطہ میں یورپین سوداگر خود اپنی خواہش سے بڑے بڑے ٹیکس ادا کرتے ہیں۔ اس لیے میونسپلٹی اس رقموں کو فیاضی سے صرف کرسکتی ہے۔ مجھے خیال ہوا کہ یہ وہی غلطہ ہے۔ جس کی نسبت ابنِ بطوطہ نے نجاست اور میلے پن کی سخت شکایت کی ہے۔ یا اب ان کو صفائی و پاکیزگی کا یہ اہتمام ہے کہ اس کے لیے بڑے بڑے ٹیکس ادا کرتے ہیں۔ حقیقت یہ ہے کہ صفائی اور خوش سلیقگی آج کل یورپ کا خمیر بن گیا ہے۔ یہاں کی عمارتیں ہندوستان کی عمارتوں سے بالکل جدا وضع کی ہیں۔ مکانات عموماً منزلہ، چو منزلہ ہیں۔ صحن مطلق نہیں ہوتا۔ عمارتیں تمام لکڑی کی ہیں۔ بڑے بڑے امرا اور پاشاؤں کے محل بھی لکڑی ہی کے ہیں۔ اور یہی سبب ہے کہ یہاں اکثر آگ لگتی ہے۔ کوئی مہینہ بلکہ ہفتہ خالی نہیں جاتا۔ کہ دو چار گھر آگ سے جل کر تباہ نہ ہوں۔ اور کبھی کبھی تو محلّے کے محلّے جل کر خاکِ سیاہ ہو جاتے ہیں۔ آگ بجھانے کے لیے سلطنت کی طرف سے نہایت اہتمام ہے۔ کئی سو آدمی خاص اس کام پر مقرر ہیں۔ ایک نہایت بلند منارہ بنا ہوا جس پر چند ملازم ہر وقت موجود رہتے ہیں کہ جس وقت کہیں آگ لگتی دیکھیں، فوراً خبر کریں۔ اس قسم کے اور بھی چھوٹے چھوٹے منارے جا بجا بنے ہوئے ہیں۔ جس وقت کہیں آگ لگتی ہے فوراً توپیں سر ہوتی ہیں اور شہر کے ہر حصّے کے آگ بجھانے والے ملازم تمام آلات کے ساتھ موقع پر پہنچ جاتے ہیں۔ ان کو حکم ہے کہ بے تحاشہ دوڑتے جائیں۔ یہاں تک اگر کوئی راہ چلتا ان کی جھپٹ میں آ کر پس جائے تو کچھ الزام نہیں۔ میں نے لوگوں سے دریافت کیا کہ پتھر کی عمارتیں کیوں نہیں بنتیں۔ معلوم ہوا کہ سردی کے موسم میں سخت تکلیف ہوتی ہے اور تندرستی کو نقصان پہنچتا ہے۔ آب و ہوا یہاں کی نہایت عمدہ ہے۔ جاڑوں میں سخت سردی پڑتی ہے اور کبھی کبھی برف بھی گرتی ہے۔ گرمیوں کا موسم جس کا مجھ کو خود تجربہ ہوا، اس قدر خوش گوار ہے کہ بیان نہیں ہوسکتا۔ تعجب ہے کہ ہمارے یہاں کے امراء شملہ اور نینی تال کی بجائے قسطنطنیہ کا سفر کیوں نہیں کرتے! پانی پہاڑ سے آتا ہے۔ اور نہایت ہاضم اور خوش گوار ہے۔",Entertainment
453,"""آٹو میٹک” قسم کی تنہائی کاٹنے والے حمید اختر",https://urdu.arynews.tv/hameed-akhtar/,دراز قد اور خوب رُو حمید اختر کی آواز بھی جان دار تھی۔ انھیں اپنی شخصیت کے اس پہلو کا خوب احساس تھا یا پھر وہ اپنے اداکاری کے شوق اور صلاحیتوں کا ادراک کرچکے تھے کہ قسمت آزمانے بمبئی پہنچ گئے۔ حمید اختر کی یہ کوشش رائیگاں‌ نہ گئی اور ’آزادی کی راہ پر‘ کے نام سے ایک فلم میں انھیں کسی طرح‌ سائیڈ ہیرو کا رول بھی مل گیا، لیکن یہ سفر یہیں تمام بھی ہو گیا۔ حمید اختر کو شہرت اور نام و مقام تو ملا مگر بطور اداکار نہیں‌ بلکہ ایک صحافی، کالم نویس، ادیب اور ترقی پسند تحریک کے کارکن کی حیثیت سے۔ وہ 2011ء میں کینسر کے مرض سے ہار گئے۔ حمید اختر کا انتقال 17 اکتوبر کو ہوا تھا۔ متحدہ ہندوستان کے ضلع لدھیانہ میں حمید اختر نے 1924ء میں آنکھ کھولی اور وہیں تعلیم و تربیت کے مراحل طے کیے۔ اردو زبان کے مشہور شاعر اور فلمی گیت نگار ساحر لدھیانوی کے بچپن کے دوست تھے اور اردو کے مشہور مزاح نگار اور شاعر ابن انشاء سے بھی اسکول کے زمانہ میں ہی دوستی ہوگئی تھی۔ وقت کے ساتھ ان کے یہ دوست اور خود حمید اختر بھی علم و فنون میں گہری دل چسپی لینے لگے۔ وہ زمانہ ہندوستان میں ترقی پسند فکر اور ادبی رجحانات کے عروج کا تھا جب ساحر اور انشاء نے تخلیقی سفر شروع کیا اور حمید اختر نے بھی کوچۂ صحافت میں قدم رکھ دیا۔ جلد ہی وہ انجمن ترقی پسند مصنفین سے وابستہ ہوگئے۔ حمید اختر نے اپنی عملی صحافت کا آغاز لاہور میں‌ روزنامہ امروز سے کیا اور بعد میں اس کے مدیر بنے۔ اسی سفر کے دوران انھوں نے کالم نگاری شروع کی اور یہ سلسلہ آخری عمر تک جاری رہا۔ جن دنوں حمید اختر بمبئی میں مقیم تھے، وہاں فلمی دنیا اور ادبی مجلسوں‌ میں ان کی ملاقاتیں کرشن چندر، سجاد ظہیر، سبطِ حسن اور ابراہیم جلیس جیسے بڑے اہلِ قلم اور ترقی پسند مصنّفین سے ہوئیں اور پھر ان سے گہری شناسائی ہوگئی۔ تقسیمِ ہند کے بعد حمید اختر پاکستان آگئے جہاں ان دنوں اشتراکی فکر کے حامل دانش وروں اور اہلِ‌ قلم پر کڑا وقت آیا ہوا تھا۔ حمید اختر بھی ترقی پسند نظریات اور اپنی سرگرمیوں کے سبب گرفتار ہوئے اور دو سال تک قید میں‌ رہے۔ بعد میں حمید اختر کے قلم نے ’کال کوٹھڑی‘ تحریر کی جو ان کے ایامِ اسیری کی روداد ہے۔ 1970ء میں حمید اختر نے آئی اے رحمان اور عبداللہ ملک کے ساتھ مل کر روزنامہ ’آزاد‘ جاری کیا جو بائیں بازو کے آزاد خیال گروپ کا ترجمان تھا۔ یہ اخبار بعد میں اپنی پالیسیوں کی وجہ سے مالی مشکلات کے بعد بند ہوگیا۔ حمید اختر نے خاکہ نگاری بھی کی اور یہ خاکے اُن ترقی پسند مصنّفین کے ہیں‌ جن کی رفاقت حمید اختر کو نصیب ہوئی۔ ان کے شخصی خاکوں کی یہ کتاب ‘احوالِ دوستاں’ کے نام سے شایع ہوئی۔ حمید اختر کی اسیری کے دنوں کی ایک یاد آپ کی دل چسپی کا باعث بنے گی۔ ملاحظہ کیجیے۔ ”ایک روز میں تنہائی سے تنگ آکر بوکھلا گیا، شام کو ڈپٹی صاحب آئے تو میں نے ان سے کہا، ”جناب عالی! میں اس تنہائی سے پاگل ہو جاﺅں گا۔ میں نے کوئی سنگین جرم نہیں کیا، میرے وارنٹ پر قیدِ تنہائی کی سزا نہیں لکھی۔ مجھے سیفٹی ایکٹ میں نظر بند کرنے کا وارنٹ ہے، قیدِ تنہائی میں ڈالنے کے لیے نہیں لکھا ہوا، اگر مجھے مارنا ہی ہے تو ایک ہی دن مار کر قصہ ختم کر دیجیے۔ ڈپٹی صاحب نے بہت سوچ بچار کے بعد بظاہر ہمدردانہ لہجے میں کہا: ” تمہارے وارنٹ پر تنہائی کی قید نہیں لکھی ہوئی، مگر تمہاری تنہائی آٹو میٹک قسم کی ہے، کیونکہ نظر بندوں کے قانون میں یہ لکھا ہوا ہے کہ انھیں دوسرے قیدیوں سے نہ ملنے دیا جائے، اب کوئی اور سیاسی قیدی آجائے تو اسے تمہارے ساتھ رکھا جا سکتا ہے۔ اس کے علاوہ تو اور کچھ نہیں ہو سکتا۔ میں نے کہا: ”خدا کے لیے کسی اور کو گرفتار کرائیے، یہ اہلِ ملتان اس قدر مردہ دل کیوں ہو گئے ہیں؟ کوئی صاحبِ دل اس شہر میں ایسا نہیں ہے کہ جو ایک تقریر کر کے گرفتار ہو جائے۔ مولوی مودودی کے کسی چیلے کو ہی پکڑ لائیے، کوئی انسان تو ہو جس سے بات کر سکوں، مگر افسوس کہ نہ ڈپٹی صاحب میری بات مانے اور نہ ملتان شہر نے کوئی ایسا صاحبِ دل پیدا کیا۔” حمید اختر نے افسانہ نگاری بھی کی، لیکن صحافتی مصروفیات اور تنظیمی سرگرمیوں‌ کی وجہ سے اس طرف یکسوئی سے توجہ نہیں‌ دے سکے، انھوں نے چند فلمی اسکرپٹ بھی تحریر کیے۔ 2010ء میں‌ حمید اختر کو تمغائے حسنِ‌ کارکردگی سے نوازا گیا تھا۔ پی ٹی وی کے ڈراموں کی مقبول اداکارہ صبا حمید انہی کی بیٹی ہیں۔,Entertainment
454,بغیر سم اور نیٹ ورک کے کال کرنا ممکن,https://urdu.arynews.tv/bsnl-is-soon-going-to-launch-direct-to-device-service-upd/,فون کال کرنے کے لیے سم اور نیٹ ورک کی ضرورت ہوتی ہے لیکن اب جدید ٹیکنالوجی کی مدد سے بہت جلد بغیر سم اور نیٹ ورک کے کال کرنا ممکن ہوگا۔ بھارت میں سرکاری ٹیلی کام کمپنی ’بی ایس این ایل‘ نے حال ہی میں انڈین موبائل کانگریس میں اپنا نیا لوگو اور سلوگن لانچ کیا ہے، کمپنی نے سات نئی سروسز شروع کرنے کا بھی اعلان کیا ہے جس کے تحت لوگ سم کارڈ اور موبائل نیٹ ورک کے بغیر بھی کال کرسکیں گے۔ بی ایس این ایل بہت جلد ڈی ٹو ڈی سروس متعارف کروائے گی جس کے بعد یہ سہولت حاصل کی جاسکے گی۔۔ بی ایس این ایل کی ڈی ٹو ڈی سروس کے ساتھ لوگ سیٹلائٹ کے ذریعے کال کرنے کی سہولت حاصل کر سکتے ہیں۔ اس میں لوگ بغیر کسی سم کارڈ اور موبائل نیٹ ورک کے کال کر سکیں گے، یہ سہولت ان علاقوں کے لیے مفید ثابت ہوگی جہاں موبائل نیٹ ورک کا مسئلہ ہوتا ہے۔ علاوہ ازیں قدرتی آفات کے دوران بھی یہ سروس بہت کارآمد ثابت ہوگی۔ نیٹ ورک اکثر قدرتی آفات کے دوران کام کرنا بند کر دیتے ہیں۔ ایسے میں اس سروس سے لوگ استفادہ کرسکیں گے۔ بی ایس این ایل کی ڈی ٹو ڈی سروس سیٹلائٹ ٹیکنالوجی کے ذریعے کام کرتی ہے۔ سیٹلائٹ آسمان میں بڑے ٹاورز کی طرح کام کرتے ہیں۔ وہ کالنگ کو ممکن بنانے کے لیے ایک موبائل کو دوسرے سے جوڑتے ہیں۔ فی الحال بی ایس این ایل اس سروس پر کام کررہا ہے۔ اس کے لیے بی ایس این ایل نے ویاست نامی کمپنی کے ساتھ شراکت داری کی ہے۔ ویاست کمپنی سیٹلائٹ کنیکٹیویٹی فراہم کرتی ہے۔,Technology
455,ایلون مسک پنسلوینیا کی عدالت میں مقدمہ جیت گئے,https://urdu.arynews.tv/elon-musk-wins-lawsuit-in-pennsylvania-court/,ایکس کے مالک ایلون مسک پنسلوینیا کی عدالت میں مقدمہ جیت گئے،عدالت نے ووٹرز کو 10 لاکھ ڈالر دینے کی مہم جاری رکھنے کی اجازت دے دی۔ بین الاقوامی خبر رساں ادارے کیرپورٹکے مطابق ایکس کے مالک ایلون مسک نے گزشتہ ماہ ٹرمپ کو انتخابی مہم کیلئے ووٹرز کو دس لاکھ ڈالر دینے کی مہم کا آغاز کیا تھا۔ ایکس کے مالک ری پبلکن صدارتی امیدوار ڈونلڈ ٹرمپ کی بھرپور حمایت کر رہے ہیں۔امریکی صدر جو بائیڈن کا کہنا ہے ایلون کا اقدام یہ بالکل نا مناسب ہے۔ اس سے قبل برازیل کی عدالت عظمیٰ نے نیشنل ٹیلی کمیونیکیشن کو حکم جاری کیا ہے کہ فوری طور پر ملک بھر میں ایکس کی سروسز مکمل طور پر بند کردی جائیں۔ عدالت نے گوگل اور ایپل سمیت انٹرنیٹ پرووائیڈرز کو بھی ایکس ایپلی کیشنز کو روکنے کیلئے ٹیکنالوجیکل رکاوٹیں لگانے کا حکم دیا۔ برطانوی میڈیا کا اس حوالے سے کہنا ہے کہ برازیل کی عدالت نے ایکس کے مالک سے جھوٹی اور بے بنیاد خبریں پھیلانے والوں کے خلاف کارروائی کا مطالبہ کیا تھا۔ واضح رہے کہ سماجی رابطوں کی ویب سائٹ ایکس کو 22 ملین سے زائد صارفین استعمال کرتے ہیں۔,Technology
456,انسٹاگرام صارفین کی سہولت کیلیے اہم اپ ڈیٹ,https://urdu.arynews.tv/instagram-users-update-to-dms-sort-and-filter/,"سوشل میڈیا ایپ انسٹاگرام نے اپنے صارفین کی سہولت کیلیے ایک اپ ڈیٹ کا اعلان کیا ہے، جس کے تحت ڈائریکٹ میسیجز کو ترتیب اور فلٹر کرنے میں آسانی ہوگی۔ اس حوالے سےٹیک کرنچکے مطابق انسٹاگرام نے گزشتہ روز اپنے ڈائریکٹ میسیجز (ڈی ایمز) میں ایک اپ ڈیٹ کا اعلان کیا ہے جو اُن لوگوں کے لیے تجربے کو بہتر بنائے گی جو بہت زیادہ ان باؤنڈ میسیجز وصول کرتے ہیں۔ ایپ نئے ٹولز متعارف کرا رہی ہے جو صارفین کو اُن ""میسیج ریکویسٹس” کو ترتیب اور فلٹر کرنے کی سہولت دے گی، یعنی وہ پیغامات جو مرکزی ان باکس میں نہیں آتے بلکہ صارف کے مقرر کردہ کنٹرولز کی بنیاد پر الگ ہوتے ہیں۔ یہ نئے ٹولز صارفین کو میسیج ریکویسٹس کو فالوورز کی تعداد، تصدیق شدہ اکاؤنٹس، برانڈز، تخلیق کاروں اور دیگر عوامل کے لحاظ سے ترتیب دینے اور فلٹر کرنے کی سہولت دیں گے۔ اس سے تخلیق کاروں کو اُن اعلیٰ ترجیحی پیغامات کو بہتر طور پر شناخت کرنے میں مدد ملے گی، جو اُن کے کاروبار اور تعلقات پر اثر ڈال سکتے ہیں اور جن کا جواب دینا ضروری ہو سکتا ہے۔ اس کے ساتھ ساتھ اسٹوری ریپلائیز کے نام سے ایک نیا فولڈر بھی انسٹا گرام کا حصہ بنایا جا رہا ہے جس سے ایک ہی جگہ اسٹوری ریپلائیز تک رسائی ممکن ہو جائے گی۔ کمپنی کے مطابق یہ تبدیلیاں دنیا بھر کے صارفین کی آرا کو مدنظر رکھ کر کی گئی ہیں جن کی جانب سے شکایت کی گئی تھی کہ ڈی ایمز کو منظم رکھنا کافی مشکل ثابت ہوتا ہے۔ انسٹا گرام کے سربراہ ایڈم موسیری نے ایک پوسٹ میں بتایا کہ اگرآپ ریکوئسٹ ان باکس پر جائیں تو وہاں کئی بار متعدد میسجز موجود ہوتے ہیں، اسی لیے ہم نے انہیں فلٹر کرنے کی سہولت فراہم کی ہے۔ Comments",Technology
457,انڈونیشیا میں گوگل پکسل فونز کی فروخت پر پابندی عائد,https://urdu.arynews.tv/indonesia-bans-sales-of-google-phones/,انڈونیشیا کی حکومت نے امریکی کمپنی ایپل کے آئی فون 16 کے بعد گوگل پکسل فونز کی فروخت پر بھی پابندی کر دی۔ خبر رساں ادارے روئٹرز کے مطابق انڈونیشیا حکومت نے گوگل پکسل فونز کی فروخت پر پابندی ملکی قوانین کی خلاف ورزی پر عائد کی جن کے تحت اسمارٹ فون کیلیے 40 فیصد پرزے مقامی طور پر تیار کیے گئے ہوں۔ وزارت صنعت کے ترجمان فیبری ہینڈری انتونی نے بتایا کہ ہم ان قوانین کو آگے بڑھا رہے ہیں تاکہ انڈونیشیا میں تمام سرمایہ کاروں کے ساتھ انصاف ہو، گوگل کی مصنوعات نے ہماری طے کردہ اصولوں پر عمل نہیں کیا اس لیے انہیں یہاں مصنوعات فروخت کرنے کی اجازت نہیں۔ انہوں نے کہا کہ شہری گوگل پکسل فونز بیرون ملک سے ضروری ٹیکس ادا کرنے کے بعد درآمد کر سکتے ہیں لیکن غیر قانونی طور پر درآمد کیے گئے فونز کو غیر فعال کریں گے۔ ادھر، گوگل نے اپنے بیان میں کہا کہ اس کے پکسل فونز فی الحال انڈونیشیا میں باضابطہ طور پر تقسیم نہیں کیے گئے ہیں۔ یاد رہے کہ انڈونیشیا کی جانب سے مقامی قوانین کو پورا نہ کرنے کی وجہ سے آئی فون 16 کی فروخت کو بھی بند کر رکھا ہے۔,Technology
458,فون پر ناپسندیدہ ایس ایم ایس سے کیسے چھٹکارا حاصل کریں؟,https://urdu.arynews.tv/pta-sms-blocked-service/,پاکستانی ٹیلی کمیونی کیشن اتھارٹی (پی ٹی اے) نے بتایا ہے کہ صارفین ناپسندیدہ ایس ایم ایس سے کیسے چھٹکارا حاصل کرسکتے ہیں۔ موبائل فون پر اکثر صارفین ان چاہے اور ناپسندیدہ پیغامات سے پریشان ہوتے ہیں اور اس کی اکثر شکایات کرتے نظر آتے ہیں لیکن اب صارفین اس طرح کے میسجز سے چھٹکارا حاصل کرسکتے ہیں۔ پاکستان ٹیلی کمیونیکیشن (پی ٹی اے) کی جانب سے فراہم کی جانے والی ایک سروس کے ذریعے موبائل فون صارفین ایسے ان چاہے میسجز کو بلاک کر سکتے ہیں۔ ناپسندیدہ ایس ایم ایس کو کیسے بلاک کریں؟ پی ٹی اے کے مطابق ان چاہے اور ناپسندیدہ پیغامات بلاک کرنے کے لیے ایس ایم ایس آپشن میں پیغام بھیجنے والے کا فون نمبر ٹائپ کریں، وقفہ دیں، وصول شدہ پیغام ٹائپ کریں اور اسے 9000 پر ایس ایم ایس کریں۔ پی ٹی اے کا کہنا ہے کہ اس سروس کے لیے قابل اطلاق ٹیکسز/ نرخ لاگو ہوں گے۔,Technology
459,گوگل پر پوری دنیا کی دولت سے بھی زیادہ کا جرمانہ عائد,https://urdu.arynews.tv/google-fined-more-than-the-worlds-wealth/,"مشہور ومعروف سرچ انجن گوگل پر روسی عدالت نے پوری دنیا کی دولت سے زیادہ 20 ڈیسیلین ڈالرز کا جرمانہ عائد کر دیا ہے۔ ڈیلی میل کیرپورٹکے مطابق روسی عدالت نے گوگل پر ڈھائی ٹریلین آف ٹریلین آف ٹریلین جرمانہ عائد کیا ہے جس کی مالیت دنیا کے تمام ممالک کی جی ڈی پی سے بھی زیادہ ہے۔ روس کے 17 ٹی وی چینلز نے گوگل پر ہرجانے کا دعویٰ دائر کررکھا تھا۔ 2020 میں گوگل کے زیر ملکیت ویڈیو شیئرنگ پلیٹ فارم یوٹیوب نے امریکی پابندیاں عائد کیے جانے کے بعد روسی چینل کو بین کر دیا تھا۔ روسی عدالت نے چینل کو بند کرنے پر گوگل پر ایک لاکھ روسی روبل کا جرمانہ عائد کیا۔ اس کے بعد 2022 میں گوگل نے دوبارہ دیگر روسی میڈیا اداروں پر یوکرین جنگ کے آغاز پر پابندی عائد کی، جس پر عدالت نے مزید جرمانے عائد کیے۔ گوگل پر روزانہ 100,000 روبل جرمانہ عائد کیا گیا اور خبردار کیا گیا کہ اگر یہ رقم ادا نہیں کی گئی تو یہ رقم ہر 24 گھنٹے میں دگنی ہو جائے گی۔ جرمانے کی رقم 2020 کے بعد سے اب 20,000,000,000,000,000,000,000,000,000,000,000 کے برابر ہو چکی ہے۔ جب کہ عالمی بینک کا اندازہ ہے کہ عالمی معیشت کا حجم تقریباً 100 ٹریلین ڈالر یا 100 کے بعد 12 صفر ہے اور فلکیاتی روسی فائن تک پہنچنے کے لیے یہ تعداد کم از کم 20 صفر بہت کم ہے۔ دوسری جانب روسی عدالت کی جانب سے چکرا دینے والے ہندسوں کا جرمانہ عائد کیے جانے کے باوجود گوگل بدستور اس سے منحرف ہے اور اس حوالے سے جاری آخری آمدنی بیان میں کمپنی کا کہنا ہے کہ ہمیں یقین نہیں کہ ان قانونی معاملات کا کوئی مادی منفی اثر پڑے گا۔",Technology
460,دھوکہ بازوں سے محفوظ رکھنے کیلئے واٹس ایپ کی خصوصی وارننگ,https://urdu.arynews.tv/whatsapp-scam-warning-issued-fraud/,"میٹا کی زیر ملکیت میسجنگ ایپلی کیشن ’واٹس ایپ‘ نے اپنے صارفین کو دھوکہ دہی سے محفوظ رکھنے کیلئے خصوصی وارننگ جاری کی ہے۔ واٹس ایپ انتظامیہ کی جانب سے صارفین کو خبردار کیا گیا ہے کہ وہ واٹس ایپ پر ایسے دھوکہ بازوں سے ہوشیار رہیں جو انہیں ""دوست یا عزیز کی ضرورت” کے نام پر دھوکہ دینے کی کوشش کررہے ہیں۔ غیر ملکی خبر رساں ادارے کیرپورٹ کے مطابقواٹس ایپ وارننگ میں بتایا گیا ہے کہ یہ دھوکہ باز عناصر آپ کو ہزاروں روپے مالیت کا نقصان پہنچا سکتے ہیں۔ واٹس ایپ وارننگ میں بتایا گیا ہے کہ اس کام کا طریقہ کار یہ ہے کہ دھوکہ باز عناصر اپنے پیغامات کسی رشتہ دار یا عزیز کی آئی ڈی ہیک کرکے کرتے ہیں جو آپ کی رقم ہتھیانے کی کوشش میں ہوتے ہیں۔ کوئی دھوکہ بازی کا یہ طریقہ بھی اختیار کرسکتا ہے کہ وہ آپ کا کوئی رشتہ دار ہے جس کا فون کھوگیا ہے، یہ دھوکے باز اب مصنوعی ذہانت (اے آئی) کے ذریعے آپ کے کسی جاننے والے کی آواز کی نقل بنا کر دھوکہ دینے کی بھی کوشش کریں گے جس سے ہوشیار رہنے کی ضرورت ہے۔ دوسری جانب آپ کا ٹیکسٹ میسج یا انباکس بھی محفوظ نہیں ہے، وارننگ میں بتایا گیا ہے کہ یہ دھوکہ باز ڈیپارٹمنٹ فار ورک اینڈ پنشنز کی طرف سے ‘لِیوِنگ سبسڈی’ پیش کرنے کا دعویٰ کرتے ہیں اور ایک لنک کے ذریعے اس میں درخواست دینے کا کہتے ہیں۔ ویلز کی اولڈر پیپلز کمشنر نے اس میسج کا اسکرین شاٹ شیئر کرکے لوگوں کو خبردار کیا ہے کہ اس پر بالکل یقین نہ کریں۔ ریان بون ڈیوئس کے اکاؤنٹ نے وارننگ دی ہے کہ براہ کرم میسج میں آنے والے کسی بھی لنک پر کلک نہ کریں اور کسی بھی اسکام میسج کو ایکشن فراڈ کو رپورٹ کریں۔ ایکشن فراڈ نے مزید کہا کہ واٹس ایپ پر کسی کے خاندان یا دوست ہونے کا دعویٰ کرنے والے کسی غیر معمولی پیغام کے ملنے پر ہوشیار رہیں، دوست یا عزیز کی ضرورت والے اسکام سے ہوشیار رہیں۔ واٹس ایپ میں اسپام پیغامات رپورٹ کریں یا بھیجنے والے کو فوری بلاک کریں۔ اس کے علاوہ میسج ببل کو دیر تک دبا کر رکھیں، ""رپورٹ” کا انتخاب کریں اور ملنے والی ہدایات پر عمل کریں۔ Comments",Technology
461,آئی فون 16 کی فروخت پر پابندی عائد,https://urdu.arynews.tv/iphone-16-sales-blocked-in-indonesia/,ایپل آئی فون 16 کی فروخت پر انڈونیشیا میں پابندی عائد کردی گئی، مقامی قوانین کی خلاف ورزی کی وجہ سے کمپنی کے خلاف ایکشن لیا گیا۔ انڈونیشا کے وزارت صنعت نے اپنے بیان میں کہا کہ بڑی ٹیکالوجیکل کمپنی ایپل کو انڈونیشیا میں اپنے آئی فون 16 اسمارٹ فونز فروخت کرنے کی اجازت نہیں ہوگی کیونکہ کمپنی نے مقامی طور پر بنائے گئے اجزا کے استعمال سے متعلق ملک کے قوانین کی پابندی نہیں کی۔ وزارت کے ترجمان فیبری ہینڈری انتونی نے کہا کہ انڈونیشیا  میں مقامی طور پر فروخت ہونے والے کچھ اسمارٹ فونز میں مقامی طور پر تیار کردہ کم از کم 40 فیصد پرزوں کو شامل ہونے چاہیئں اور آئی فون 16 نے اس عمل کی خلاف ورزی کی ہے۔ انھوں نے کہا کہ درآمد شدہ آئی فون 16 ہارڈویئرز کی ملک میں مارکیٹنگ نہیں کی جا سکتی، کیونکہ ایپل انڈونیشیا نے مقامی کانٹینٹ سرٹیفیکیشن حاصل کرنے کے لیے اپنی سرمایہ کاری کے وعدے کو پورا نہیں کیا۔ فیبری ہینڈری انتونی نے مزید کہا کہ صارفین  ذاتی استعمال کے لیے اب بھی بیرون ملک سے آئی فون خرید کر لاسکتے ہیں بشرط کے انھوں نے ضروری ٹیکس ادا کیے ہوں۔ ایپل نے فوری طور پر اس معاملے پر کسی قسم کا تبصرہ نہیں کیا ہے، کمپنی کی جانب سے آئی فون 16 فون پہلی بار ستمبر میں لانچ کیا گیا تھا۔,Technology
462,میٹا اپنا AI سرچ انجن تیار کرنے لگا,https://urdu.arynews.tv/meta-develop-own-ai-search-engine/,مصنوعی ذہانت کے دور میں میٹا نے بھی اپنا AI سرچ انجن بنانے کی تیاری شروع کر دی۔ سوشل میڈیا پلیٹ فارمز فیس بک اور انسٹاگرام کی کمپنی میٹا ایک ایسا سرچ انجن تیار کرنے پر کام کر رہا ہی جو ویب پر کرال کیا جائے گا تاکہ اس کا AI چیٹ بوٹ استعمال کرنے والے لوگوں کو معلومات فراہم کی جا سکیں۔ میٹا گوگل اور مائیکروسافٹ کارپوریشن پر اپنا انحصار کم کرنے کے لیے کوشاں ہے جو فی الحال میٹا اے آئی استعمال کرنے والے لوگوں کو خبروں، کھیلوں اور اسٹاک کے بارے میں معلومات فراہم کرتا ہے۔ رپورٹ کے مطابق سرچ انجن میٹا اے آئی، واٹس ایپ، انسٹاگرام اور فیس بک پر کمپنی کے چیٹ بوٹ پر تازہ واقعات کے بارے میں صارفین کو بات چیت کے جوابات فراہم کرے گا۔ یہ فی الحال صارفین کو خبروں، اسٹاکس اور کھیلوں کے بارے میں جوابات دینے کے لیے گوگل اور بنگ سرچ انجنوں پر انحصار کرتا ہے۔ میٹا نے تبصرہ کے لئے رائٹرز کی درخواست کا فوری طور پر جواب نہیں دیا۔,Technology
463,اس صدی کے آخر تک ہماری زمین ۔۔۔۔۔۔۔ ؟ ہولناک انکشاف,https://urdu.arynews.tv/un-prediction-on-earth-end-of-this-century/,عالمی موسمیاتی تبدیلی ہمارے کرہ ارض پر بڑی تبدیلیاں لا رہی ہے اور اقوام متحدہ نے بھی اس حوالے سے خبردار کر دیا ہے۔ غیر ملکی میڈیا کے مطابق اقوام متحدہ کے ماحولیاتی پروگرام (یو این ای پی) نے موسمیاتی تبدیلی کے حوالے سے سالانہ رپورٹ جاری کی ہے جس میں یہ ہولناک انکشاف کیا گیا ہے کہ اس صدی کے آخر تک ہماری زمین کے اوسط درجہ حرارت میں 3.1 ڈگری سینٹی گریڈ تک اضافہ ہو سکتا ہے۔ رپورٹ میں کہا گیا ہے کہ دنیا درجہ حرارت میں 2.6 ڈگری تا 3.1 ڈگری سینٹی گریڈ اضافے کی راہ پر گامزن ہے۔ اگر بڑے پیمانے پر اور تیزی کے ساتھ غیر معمولی اقدامات نہ کیے گے تو گلوبل وارمنگ کو 1.5 ڈگری سینٹی گریڈ تک محدود کرنے کا ہدف مکمل نہ ہو سکے گا۔ عالمی ادارے کی جانب سے یہ انتباہ آذربائیجان کے دارالحکومت باکو میں آئندہ ماہ نومبر کے دوسرے اور تیسرے ہفتے میں منعقد ہونے والی 2024 کی یو این کوپ 29 سے پہلے جاری کیا گیا ہے۔ اس انتباہ کے جاری کیے جانے کے بعد امکان ہے کہ کانفرنس میں ممالک پر موسمیاتی تغیر سے نمٹنے اور کاربن اخراج میں کمی لانے کے بڑے پیمانے پر اقدامات کرنے اور مالی اعانت بڑھانے کے لیے زور دینے کے لیے ساتھ غیر معمولی عملی اقدامات کے لیے لائحہ عمل ترتیب دیا جائے گا۔,Technology
464,ناسا کا خلائی مشن زمین پر کب اور کیسے اترا؟,https://urdu.arynews.tv/back-on-earth-nasas-spacex-crew-8-mission/,"خلائی تحقیق کے امریکی ادارے ناسا کا اسپیس ایکس کریو 8 مشن کامیابی کے ساتھ گزشتہ رات ساڑھے 3بجے فلوریڈا کے ساحل کے قریب لینڈ کرگیا۔ غیر ملکی خبر رساں ادارے کیرپورٹ کے مطابقمذکورہ خلائی مشن میں 4 خلاباز شامل تھے جن کے نام میتھیو ڈومینک، مائیکل بیراٹ، جینیٹ ایپس، اور روسی خلاباز الیگزینڈر گریبینکن ہیں۔ خلائی مشن کی زمین پر واپسی کے بعد آٹھ ماہ کی سائنسی مہم اور انٹرنیشنل اسپیس اسٹیشن پر ایجنسی کی آٹھویں تجارتی کریو روٹیشن مشن کا اختتام ہوا۔ ان خلابازوں نے 3 مارچ کو فلوریڈا میں ناسا کے کینیڈی اسپیس سینٹر سے اسپیس ایکس فالکن 9 راکٹ پر پرواز بھری تھی اور انہوں نے خلا میں 232 دن گزارے۔ ناسا اور اسپیس ایکس کی ریکوری ٹیموں نے انسانی صحت، میٹریل سائنس اور زراعت سمیت مختلف شعبوں میں 200 سے زیادہ تجربات کیے۔ ان تجربات کا مقصد مستقبل میں خلائی مشنز کے لیے علم و آگہی کو بڑھانا اور زمین پر انسانیت کو فائدہ پہنچانا ہے۔ کریو اب ناسا کے جانسن اسپیس سینٹر ہیوسٹن کا رخ کرے گی جبکہ ڈریگن اسپیس کرافٹ مستقبل کی پروازوں کے لئے معائنہ اور مرمت کے لیے فلوریڈا میں کیپ کیناویرل اسپیس فورس اسٹیشن پر اسپیس ایکس میں واپس جائے گا۔ مشن کے دوران کریو ممبران نے تقریباً 10 کروڑ میل سفر کیا اور زمین کے گرد 3,760 چکر مکمل کیے، انہوں نے انسانوں کی زندگی کو فائدہ پہنچانے کے لیے نئی سائنسی تحقیق کی۔ خلابازوں نے خاص طور پر دماغی آرگنائڈز اور پودوں کی نشوونما پر مائیکرو گریویٹی کے اثرات کا مطالعہ کیا، جس سے اس بات کی بہتر تفہیم میں مدد ملی کہ جاندار خلائی حالات کے مطابق کیسے ڈھلتے ہیں۔ واضح رہے کہ کریو8 کی واپسی ناسا کی اسپیس ایکس کریو-9 کی 29 ستمبر کو بین الاقوامی اسپیس اسٹیشن پر آمد کے بعد ہوئی ہے۔ Comments",Technology
465,عام پنکھوں اور انورٹر پنکھوں میں کیا فرق ہے؟,https://urdu.arynews.tv/inverter-fan-vs-normal-a-comparative-analysis/,ماضی کے مقابلے لوگ اب پنکھے خریدتے ہوئے اس بات کا زیادہ خیال رکھتے ہیں کہ اس کے استعمال سے بجلی کی کھپت کتنی ہوگی؟ ان کی ہر ممکن کوشش ہوتی ہے کہ ایسا پنکھا خریدا جائے تو کم توانائی پر چلنے کے ساتھ ساتھ کمرے میں اچھی اور بھرپور ہوا فراہم کرسکے۔ آج ہم اس مضمون میں اپنے قارئین کے لیے انورٹر پنکھوں اور عام پنکھوں کے درمیان اہم فرق کو واضح کریں گے تاکہ آپ اپنے گھر کے لیے بہترین انتخاب کرسکیں۔ انورٹر پنکھے جنہیں اے سی/ ڈی سی فین بھی کہا جاتا ہے یہ آپ کو عام روایتی پنکھوں کے مقابلے میں 50 سے 60 فیصد بجلی کی بچت دیتے ہیں۔ ایک انورٹر فین 40 واٹ لیتا ہے جبکہ ایک روایتی پنکھا 93 واٹ لیتا ہے عام طور پر پنکھوں کے آر پی ایم (ریوولیشن پر منٹ) عموماً 310 سے 325 تک ہوتی ہے۔ روایتی پنکھے ایک مقررہ رفتار پر چلتے ہیں اور انہیں مختلف رفتار کی سیٹنگز کے ذریعے کنٹرول کیا جاسکتا ہے، اس کا مطلب ہے کہ پنکھا مستقل رفتار سے چلتا ہے، چاہے کمرے کا درجہ حرارت کچھ بھی ہو۔ دوسری جانب انورٹر پنکھے ویری ایبل فریکوئنسی ڈرائیو (وی ایف ڈی) کا استعمال کرتے ہیں جو انہیں کمرے کے درجہ حرارت یا صارف کی ضرورت کے مطابق رفتار کو مرتب کرنے کی صلاحیت بھی دیتا ہے ساتھ ہی یہ پنکھے مؤثر ہوا بھی فراہم کرتے ہیں۔ ویری ایبل اسپیڈ کنٹرول : انورٹر پنکھے گرم موسم نہ ہونے پر کم رفتار پر چل سکتے ہیں، جس سے توانائی کی بچت ہوتی ہے۔ درجہ حرارت کے مطابق کنٹرول : انورٹر پنکھے مطلوبہ درجہ حرارت کے مطابق اپنی رفتار مرتب کرتے ہیں جس سے اضافی توانائی خرچ نہیں ہوتی۔ کم شور :کم رفتار پر انورٹر پنکھے بہت کم آواز پیدا کرتے ہیں جو انہیں بیڈروم، مطالعہ کے کمرے یا دیگر پُرسکون مقامات کے لیے موزوں بناتا ہے۔ نرمی سے رفتار میں تبدیلی :انورٹر پنکھوں کی رفتار میں تبدیلیوں سے شور میں اضافہ نہیں ہوتا، جس سے ایک آرام دہ ماحول برقرار رہتا ہے۔ بہترین سہولت :انورٹر پنکھے صارف کی پسند کے مطابق ہوا کی شدت کو مرتب کرسکتے ہیں جو لوگوں کی مختلف پسند کے لیے بے مثال ہے۔ نرم ہوا :انورٹر پنکھے کم رفتار پر چل کر بھی نرم ہوا دیتے ہیں، جو زیادہ ہوا کی شدت سے ہونے والی بے آرامی سے بچاتا ہے۔ موٹر کی بہترین کارکردگی : انورٹر پنکھوں کی ویری ایبل اسپیڈ موٹر پر کم دباؤ ڈالتی ہے، جس سے پنکھے کی عمر بڑھتی ہے۔ انورٹر پنکھے موٹر کو زیادہ مؤثر طریقے سے چلانے کے قابل بناتے ہیں، جس سے مجموعی کارکردگی اور پائیداری میں اضافہ ہوتا ہے۔ بہت سے جدید انورٹر پنکھے اسمارٹ ہوم سسٹمز کے ساتھ منسلک کیے جاسکتے ہیں، جس سے آواز کے ذریعے کنٹرول، شیڈولنگ اور توانائی کی نگرانی ممکن ہوتی ہے۔ ہوا کے معیار میں بہتری :کچھ انورٹر پنکھے ہوا صاف کرنے کی خصوصیات جیسے ہیپا فلٹر یا آئنائزرز سے لیس ہوتے ہیں، جو اندرونی ہوا کے معیار کو بہتر بناتے ہیں۔ توانائی کی بچت :اگر آپ توانائی کی بچت کو ترجیح دیتے ہیں تو انورٹر پنکھا بچت کے ساتھ ساتھ پُرسکون ماحول کے لیے بہترین انتخاب ہے۔ اگر آپ ذاتی نوعیت کی کولنگ اور نرم ہوا کے خواہاں ہیں تو انورٹر پنکھا بہترین ہے۔ اس کی ابتدائی لاگت زیادہ ہوسکتی ہے لیکن ان کی طویل مدتی توانائی کی بچت اور پائیداری سے یہ سرمایہ کاری پوری ہو سکتی ہے۔ انورٹر پنکھے روایتی پنکھوں کے مقابلے میں توانائی کی بچت، شور کی کمی، آرام اور پائیداری کے لحاظ سے نمایاں بہتری فراہم کرتے ہیں۔ ان کی رفتار کو ضرورت کے مطابق مرتب کرنے کی صلاحیت انہیں کسی بھی گھر یا دفتر کے لیے ایک قیمتی اضافہ بناتی ہے جیسے جیسے ٹیکنالوجی ترقی کرتی ہے، توقع ہے کہ انورٹر پنکھے مزید بہتر اور پائیدار رہائش کے ماحول کی تشکیل میں اہم کردار ادا کریں گے۔ Comments,Technology
466,دنیا کا سب سے بڑا کارگو ڈرون,https://urdu.arynews.tv/worlds-largest-cargo-drone/,"ہوابازی کی صنعت میں نیا انقلاب، دنیا کا سب سے بڑا کارگو ڈرون سامنے آگیا۔ ایئر وائٹ وہیل نے اپنے W5000 کی نقاب کشائی کی ہے جو دنیا کا اپنی نوعیت کا سب سے بڑا بغیر پائلٹ کے کارگو ڈرون ہے۔ ٹربوپروپ ہوائی جہاز چین کے صوبہ جیانگ سو کے چانگ زو میں منظرعام پر آیا ہے۔ فی الحال یہ جہاز چین میں ایوی ایشن ریگولیٹرز سے سرٹیفیکیشن سے گزر رہا ہے۔ یہ ڈرون متاثر کن صلاحیتوں کا حامل ہے جو 5 ٹن پے لوڈ کی گنجائش اور 2,600 کلومیٹر تک کی رینج تک پرواز کر سکتا ہے۔ یعنی (نیویارک اور ٹورنٹو کے درمیان تقریباً پانچ گنا فاصلے) طے کر سکتا ہے۔ چینی ایوی ایشن اسٹارٹ اپ ایئر وائٹ وہیل نے اپنے پہلے بغیر پائلٹ کے کارگو طیارے کی نقاب کشائی کی ہے جس کے بارے میں کمپنی کا کہنا ہے کہ یہ دنیا کا سب سے بڑا ٹرانسپورٹیشن ڈرون ہے۔ W5000 کی دعویٰ کردہ پے لوڈ کی گنجائش پچھلے ورژن کے مقابلے میں نمایاں طور پر تین گنا زیادہ ہے۔ ایئر وائٹ وہیل کے چیئرمین اور سی ای او ہو ژینڈونگ نے بڑے کارگو ڈرونز کے مستقبل پر اپنے اعتماد کا اظہار کرتے ہوئے کہا کہ یہ ایئر فریٹ ٹرانسپورٹیشن انڈسٹری کا سنگ بنیاد بن جائیں گے۔ انڈسٹری نیوز سائٹ ایوی ایشن ویک کے مطابق، W5000 کی متاثر کن صلاحیتیں، جن میں 10.8 میٹرک ٹن کا زیادہ سے زیادہ ٹیک آف وزن اور 5 ٹن پے لوڈ کی گنجائش شامل ہے، اسے میدان میں ایک گیم چینجر کے طور پر کھڑا کرتی ہے۔",Technology
467,واٹس ایپ صارفین ہیکنگ سے کیسے محفوظ رہیں؟,https://urdu.arynews.tv/how-to-avoid-whatsapp-users-hacking/,انٹرنیٹ کے موجودہ دور میں تقریباً ہر شخص فیس بک، ٹوئٹر، واٹس ایپ اور دیگر بہت سی سوشل سائٹس استعمال کر رہا ہے، اور ان ہی سائیٹس کا سہارا  لے کر جرائم پیشہ افراد ڈیٹا چرانے کیلئے ہیکنگ کرتے ہیں۔ ان حالات میں واٹس ایپ صارفین کیلئے اپنا ڈیٹا محفوظ رکھنا بھی ایک چیلینج بن گیا ہے کیونکہ ان کا ڈیٹا ہیک ہونے کا خطرہ ہر وقت موجود رہتا ہے، ہیکر نت نئے انداز سے لوگوں کو دھوکہ دیکر اپنے مفادات حاصل کرتے ہیں۔ اے آر وائی نیوز کے پروگرام باخبر سویرا میں انسداد سائبر کرائم ایکسپرٹ عمار جعفری نے بتایا کہ واٹس ایپ کس طرح ہیک کیا جاتا ہے اور صارفین اس سے کس طرح محفوظ رہ سکتے ہیں۔ انہوں نے کہا کہ واٹس ایپ اکاؤنٹ بناتے ہوئے اس بات کا خاص خیال رکھیں کہ جو چھ ہندسوں پر مبنی ویری فکیشن پن کوڈ ہے اس کو بہت احتیاط سے لکھیں اور کوڈ مشکل سا رکھیں لیکن وہ آپ کو یاد بھی رہے۔ اس کے علاوہ اس پن کوڈ کو کسی کے ساتھ بھی شیئر نہ کریں۔ دوسری احتیاط یہ ہے کہ جب اپنا موبائل فون تبدیل کریں تو اپنا واٹس ایپ لازمی لاگ آؤٹ کریں اور دیگر سوشل میڈیا سائٹس کو باقاعدہ بند کرنے کے بعد انہیں فون سے ڈیلیٹ کریں۔ ایک سوال کے جواب میں عمار جعفری نے بتایا کہ صارفین واٹس ایپ ہیکنگ سے ایسے بچ سکتے ہیں کہ پہلے اس کی سیٹنگز میں جائیں وہاں دو آپشن ہوں گے ایک اکاؤنٹ اور دوسرا ٹو اسٹیپ ویری فکیشن۔ جہاں آپ اپنا پن کوڈ اور ای میل ایڈریس لکھ دیں۔ یہ کام کرنے کے بعد آپ کا واٹس ایپ محفوظ ہوجائے گا۔ واضح رہے کہ پاکستان میں بھی آن لائن فراڈ کا ایک نیا طریقہ سامنے آیا ہے جس کے تحت ہیکرز شہریوں کو اُن کی تعلیمی ڈگریوں کی تصدیق کروانے کی پیشکش کرکے ذاتی معلومات تک رسائی حاصل کرنے کی کوشش کرتے ہیں۔ ہیکرز سوشل میڈٰیا اکاؤنٹس ہیک کرنے کے لیے مختلف طریقے استعمال کرتے ہیں، مثلا آپ کو مختلف قسم کی انعامی اسکیموں کا لالچ دیا جاتا ہے اور اس کے لیے فیس بک پر مختلف قسم کے اشتہارات دیے جاتے ہیں، آج کل مختلف واٹس ایپ گروپس میں بھی ایسی انعامی اسکیموں کی تشہیر کی جاتی ہے۔ Comments,Technology
468,ترکیہ میں سوشل میڈیا کے تمام بڑے پلیٹ فارمز پر پابندی,https://urdu.arynews.tv/turkey-block-social-media-platforms/,ترکیہ کے دارالحکومت انقرہ میں ایرو اسپیس اور دفاعی کمپنی (ٹی یو ایس اے ایس) کے ہیڈ کوارٹر پر دہشت گردوں کے حملے اور ہلاکتوں کے بعد حکومت نے بڑا فیصلہ کرلیا۔ بین الاقوامی خبر رساں ادارے کی رپورٹ کے مطابق دفاعی کمپنی (ٹی یو ایس اے ایس) کے ہیڈ کوارٹر پر دہشت گردوں کے حملے کے بعد ملک میں سوشل میڈیا کے تمام بڑے پلیٹ فارمز پر پابندی عائد کر دی گئی ہے۔ غیر ملکی میڈیاکا اس حوالے سے کہنا ہے کہ ترک حکومت کی جانب سے سوشل میڈیا پلیٹ فارمز بشمول ایکس، یوٹیوب، فیس بک، انسٹاگرام اور ٹِک ٹاک پر پابندی عائد کردی گئی ہے۔ ڈیجیٹل گورننس اور سائبر سیکیورٹی کی نگرانی کرنے والی عالمی انٹرنیٹ آبزرویٹری نیٹ بلاکس نے سوشل میڈیا ویب سائٹ ایکس پر ترکیہ میں سوشل میڈیا پلیٹ فارمز پر پابندی عائد ہونے کا اعلان کیا ہے۔ عالمی انٹرنیٹ آبزرویٹری نیٹ بلاکس کا اپنی پوسٹ میں کہنا ہے کہ لائیو میٹرکس سے پتہ چلتا ہے کہ سوشل میڈیا پلیٹ فارمز بشمول ایکس، یوٹیوب، فیس بک، انسٹاگرام اور ٹِک ٹاک پر ترکیہ میں پابندی لگادی گئی ہے۔ عالمی انٹرنیٹ آبزرویٹری نیٹ بلاکس کی پوسٹ میں مزید کہا گیا کہ یہ واقعہ ایسے وقت میں سامنے آیا ہے جب ترک حکام نے انقرہ میں ایرو اسپیس انڈسٹریز کے ہیڈ کوارٹر پر ہونے والے حملے کی میڈیا کوریج پر پابندی لگادی ہے۔ رپورٹس کے مطابق ابھی تک یہ واضح نہیں ہوسکا کہ ملک میں سوشل میڈیا پلیٹ فارمز پر عائدی کی گئی حالیہ پابندی کو کب ختم کیا جائے گا۔,Technology
469,واٹس ایپ اب صارف کو اس کی سالگرہ اور دیگر تفصیلات سے آگاہ کرے گا,https://urdu.arynews.tv/whatsapp-chat-memory-new-feature/,میسجنگ پلیٹ فارم واٹس ایپ ایک نئے فیچر کو متعارف کرانے جا رہا ہے جو مصنوعی ذہانت سے منسلک ہے، میٹا اے آئی کے لیے اس فیچر کا نام چیٹ میموری ہے۔ اس اقدام کا مقصد صارف کی چیٹ بوٹ کے ساتھ گفتگو کو مزید بہتر کرنا ہے، واٹس ایپ کی یہ اپڈیٹ فی الحال اینڈرائیڈ صارفین کے لیے ہوگی اور صرف بیٹا ورژن پر دستیاب ہوگی۔ اس سے قبل واٹس ایپ نے وائس چیٹ موڈ کا اعلان کیا تھا جس کو استعمال کرتے ہوئے صارفین میٹا اے آئی کے ساتھ ٹائپنگ کے بجائے بول کر بات کر سکیں گے۔ اب یہ نیاچیٹ میموری فیچراس سہولت کو مزید آگے بڑھائے گا۔ میٹا اے آئی کا چیٹ میموری فیچر خود بخود ان تفصیلات کو یاد کرے گا جو صارف نے واٹس ایپ پر شیئر کی ہوں گی۔ ان معلومات میں صارف کا سبزی خور ہونا، سالگرہ، منتخب شدہ گفتگو کا طریقہ کار اور یہاں تک کہ مشاغل وغیرہ شامل ہوسکتی ہے۔ ان تفصیلات کو یاد کر کے میٹا اے آئی اس سے متعلقہ تجاویز پیش کر سکتا ہے جو صارف سے زیادہ مطابقت رکھتی ہوں۔ Comments,Technology
470,اسمارٹ فون مفت میں ٹھیک کروائیں، کمپنی کا اعلان,https://urdu.arynews.tv/smartphone-repaired-for-free-company-announced/,بھارت میں گیجٹس بنانے والی کمپنی ون پلس نے اسمارٹ فون مفت میں ٹھیک کرنے کا اعلان کردیا۔ بھارتی میڈیا رپورٹس کے مطابق گیجٹس بنانے والی کمپنی ون پلس نے بھارت میں اپنے اسمارٹ فونز میں ڈسپلے پر مدر بورڈ کی خرابی اور گرین لائن کے مسئلے کو دور کرنے کا اعلان کیا ہے۔ کمپنی نے ون پلس 8 اور ون پلس 9 سیریز سے متعلق مسائل کو تسلیم کیا اور منتخب ڈیوائسز کے لیے اپ گریڈ پروگرام کے علاوہ تمام متاثرہ ڈیوائسز کے لیے مفت ریزولیوشن اور لائف ٹائم اسکرین وارنٹی کا وعدہ کیا۔ کمپنی کے مطابق حالیہ مہینوں میں بہت سے صارفین کو ون پلس اسمارٹ فونز میں مسائل کا سامنا ہے خاص طور پر ون پلس 8 سیریز اور ون پلس 9 سیریز جس کے لیے بہت سی شکایات منظر عام پر آئی ہیں۔ کمپنی کا کہنا ہے کہ ڈیوائس کو مبینہ طور پر او ٹی اے سافٹ ویئر اپ ڈیٹ انسٹال کرنے کے بعد ڈسپلے پر مدر بورڈ کی خرابی اور گرین لائن کے مسئلے کا سامنا کرنا پڑا۔ ون پلس کمپنی نے صارفین سے کہا ہے کہ وہ اپنے قریبی ون پلس سروس سینٹر پر جائیں تاکہ اس مسئلے کو حل کیا جا سکے اور تمام متاثرہ آلات مفت حاصل کریں۔ مزید برآں ون پلس نے منتخب ون پلس 8 اور 9 سیریز کے آلات کے لیے ایک اپ گریڈ پروگرام کا بھی اعلان کیا، جس سے صارفین کو منتخب سروس سینٹرز پر نئے ون پلس ڈیوائسز میں اپ گریڈ کرنے کی اجازت ملتی ہے۔ کمپنی نے تمام متاثرہ ڈیوائسز پر لائف ٹائم اسکرین وارنٹی متعارف کرائی ہے، جس کے ساتھ کمپنی نے اپنے عزم کو بھی اجاگر کیا۔,Technology
471,پاکستان کے لیے آئی ٹی کے شعبے سے اچھی خبر,https://urdu.arynews.tv/pakistan-it-export/,وزیر مملکت برائے انفارمیشن ٹیکنالوجی شزہ فاطمہ نے کہا ہے کہ پاکستان کی آئی ٹی برآمدات میں اضافہ ہوا ہے۔ اپنے بیان میں انہوں نے بتایا کہ مالی سال کہ پہلی سہ ماہی میں آئی ٹی برآمدات میں 33.54 فی صد ریکارڈ اضافہ ہوا اور جولائی تا ستمبر آئی ٹی برآمدات 876 ملین ڈالرز تک پہنچ گئیں۔ انہوں نے کہا کہ گزشتہ مالی سال کی پہلی سہ ماہی میں آئی ٹی برآمدات 656 ملین ڈالرز تھیں، آئی ٹی برآمدات میں اضافے کیلئے حکومتی اقدامات جاری ہیں۔ واضح رہے کہ رواں مالی سال کے پہلے مہینے میں آئی ٹی برآمدات کی ترسیلات 286 ملین ڈالرز تک پہنچ گئیں، جولائی 2024 سے پاکستان میں آئی ٹی کی برآمدات میں سالانہ 34 فی صد اضافہ ہوا۔ اعداد و شمار کے مطابق جولائی 2024 میں آئی ٹی کی برآمدات گزشتہ 12 ماہ کی اوسط 269 ملین ڈالرز سے زیادہ ہیں، آئی ٹی کی برآمدات میں اضافے کی وجہ برآمد کنندگان کے خصوصی غیر ملکی کرنسی اکاوٴنٹس کی حد کو 35 فی صد سے بڑھا کر 50 فی صد کرنے اور پاکستانی روپے کا استحکام شامل ہیں۔ مالی سال کے پہلے ماہ کی مجموعی برآمدات میں آئی ٹی کا حصہ 46 فی صد ہے، ممکنہ طور پر مالی سال 2025 کے لیے آئی ٹی سیکٹر کی برآمدات 3.5 بلین ڈالرز سے زیادہ ہونے کا امکان ہے,Technology
472,انسٹا گرام صارفین خوش ہوجائیں، سب سے بہترین فیچر متعارف,https://urdu.arynews.tv/instagram-defends-new-teen-new-feature/,کیلیفورنیا : انسٹا گرام کی جانب سے ایک نئے فیچر کو متعارف کرایا جارہا ہے جس کا مقصد نوجوانوں کو بلیک میل ہونے سے بچانا ہے۔ تفصیلات کے مطابق میٹا نے نوجوانوں کی حفاظت کے لیے فوٹو شیئرنگ ایپ انسٹاگرام پر نئے ٹولز متعارف کرا دیئے، اس سلسلے میں انسٹا گرام نے زبردست فیچر متعارف کرکے صارفین کی بڑی مشکل حل کر دی غیر ملکی خبر رساں ادارے کیرپورٹ کے مطابقمیٹا نے نوجوانوں کی حفاظت کے لیے فوٹو شیئرنگ ایپ انسٹاگرام پر نئے ٹولز متعارف کرائے ہیں جن کا مقصد نوجوانوں کو بلیک میل ہونے سے بچانا ہے۔ کمپنی ترجمان کا کہنا ہے کہ اب مشکوک اکاؤنٹس کے لیے انسٹاگرام پر نوجوانوں کو نشانہ بنانا مشکل بنایا جا رہا ہے۔ ادارے نے بتایا کہ مشتبہ اکاؤنٹس سے درخواستوں پر تحقیق کرکے انہیں سپیم فولڈرز میں بھیج دیا جائے گا یا کمپنی کی طرف سے مکمل طور پر بلاک کر دیا جائے گا۔ انسٹاگرام ایک الرٹ پر بھی کام کر رہا ہے جو نوجوانوں کو کسی مشکوک اکاؤنٹ سے موصول ہونے والے پیغام کے بارے میں متنبہ کرے گا۔ اس میں بتایا جائے گا کہ یہ پیغام کسی دوسرے ملک سے بھیجا گیا ہے۔ اسی طرح اگر کوئی مشکوک اکاؤنٹ پہلے سے ہی کسی نوجوان کو فالو کر رہا ہے تو اسے نوجوانوں کے فالورز کی فہرستیں اور اکاؤنٹس دیکھنے سے روک دیا جائے گا جو اسے پوسٹس میں ٹیگ کرتے ہیں۔ تاہم میٹا نے یہ واضح نہیں کیا کہ ایسے مشکوک اکاؤنٹس کا تعین کیسے کیا جائے گا۔ کمپنی کے ترجمان کے مطابق اکاؤنٹ ہولڈر کی عمر اور دوستوں کی فہرست وغیرہ جیسے مختلف عوامل کو مدنظر رکھا جائے گا۔ Comments,Technology
473,پاکستان کی بڑی کامیابی ،  پہلا ملٹی مشن سیٹلائٹ آپریشنل ہو گیا,https://urdu.arynews.tv/pakistans-first-multi-mission-satellite-becomes-operational/,اسلام آباد : پاکستان کا پہلا ملٹی مشن سیٹلائٹ پاک سیٹ ایم ایم 1 آپریشنل ہوگیا، جس کے ذریعے دور دراز علاقوں میں انٹرنیٹ کنیکٹیویٹی بڑھے گی۔ تفصیلات کے مطابق ایس آئی ایف سی کی سہولت کاری کے باعث پاکستان کا پہلا ملٹی مشن سیٹلائٹ پاک سیٹ ایم ایم 1 کامیابی کے ساتھ آپریشنل ہو گیا، جو ملک کی خلائی اور ڈیجیٹل ترقی میں ایک اہم سنگ میل ہے۔ پاک سیٹ-ایم ایم 1 کی کامیابی پاکستان کے مواصلاتی ڈھانچے میں تبدیلی لائے گی ، جس سے مختلف آئی ٹی کے شعبوں کو فائدہ پہنچے گا، اس سیٹلائٹ کے ذریعے دور دراز علاقوں میں انٹرنیٹ کنیکٹیویٹی بڑھے گی جس سے حکومت کے ڈیجیٹل پاکستان کے وڑن کو فروغ ملے گا۔ اقوام متحدہ کے ای گورننس ڈیولپمنٹ انڈیکس میں پاکستان 14 درجے بہتری کے ساتھ 136 ویں نمبر پر آ گیا ہے جو کہ 2022 میں150 درجے پر تھا۔ پاک سیٹ-ایم ایم 1 اقتصادی ترقی اور عالمی خلائی صنعت میں پاکستان کی موجودگی کو بڑھانے کے لیے ایک اہم ذریعہ قرار دیا گیا، اس سیٹلائٹ کے ذریعے ٹیلی ویڑن براڈکاسٹنگ سروس ، کمیونٹی انٹرنیٹ، اور ٹیلی ایجوکیشن جیسی خدمات فراہم کر کے مقامی صنعتوں کی ترقی کو فروغ ملے گا۔ اس سیٹلائٹ کی مدد سے مختلف شعبوں میں تحقیق اور جدت کی سہولت مہیا ہو گی جو مقامی چیلنجز کے لیے جدید حل تیار کرنے میں مددگار ثابت ہوگی، ایس آئی ایف سی کے اس اقدام سے دور درازکے علاقوں کی کنیکٹوٹی میں بہتری آئے گی اوران علاقوں کے رہاشیوں کے لیے بنیادی سہولیات تک رسائی ممکن ہو سکے گی۔,Technology
474,زمین سے 2 گُنا بڑا منفرد سیارہ دریافت، کیا زندگی ممکن ہے؟,https://urdu.arynews.tv/steamy-planet-twice-the-size-of-earth-discovered/,خلا کی تسخیر کے جاری سفر میں سائنسدانوں نے ایک نیا مگر منفرد سیارہ دریافت کیا ہے جو ہماری زمین دے دو گنا بڑا ہے۔ غیر ملکی میڈیا کے مطابق سائنسدانوں نے ایک نیا سیارہ دریافت کیا ہے جو ہماری زمین سے حجم میں تو دُگنا اور وزن میں تین گنا زیادہ ہے، مگر وہ پورا سیارہ آبی بخارات سے بھرا ہوا ہے۔ زمین سے تقریباً 100 نوری سال دوری پر واقع اس سیارے کوGJ 9827 d کا نام دیا گیا ہے سائنسدانوں کی ٹیم کے رکن اور مشی گن یونیورسٹی کے سابق انڈر گریجویٹ طالب علم ایشان راؤل جو یونیورسٹی آف وسکونسن میڈیسن میں ہیں، نے کہا کہ یہ پہلا موقع ہے جب ہم ایسا سیارہ دیکھ رہے ہیں۔ ناسا کی ٹیم کے مطابق نو دریافت شدہ سیارہ زیادہ تر گرم پانی کے بخارات سے بنا ہوا معلوم ہوتا ہے، جسے” بھاپ کی دنیا یا اسٹیم ورلڈ ” کا نام دیا گیا ہے۔ تاہم یہ سیارہ زمین کی طرح زندگی کے لیے قابل رہائش نہیں ہے۔,Technology
475,کیا مصنوعی ذہانت مستقبل میں انسانوں کو شکست دے پائے گی ؟,https://urdu.arynews.tv/artificial-intelligence-future-of-ai-beat-humans/,آج کل دنیا بھر میں آرٹیفیشل انٹیلیجنس (اے آئی) یا مصنوعی ذہانت کا شور برپا ہے، اور یہ بہت تیزی سے ہماری زندگی کا حصہ بنتی جارہی ہے۔ آرٹیفیشل انٹیلیجنس (اے آئی) پیچیدہ مسائل کو حل کرنے، فیصلے لینے جیسے وہ تمام کام انجام دے سکتی ہے جس طرح کمپیوٹر سسٹم سے حل کرنے کے لیے انسانی ذہانت کی ضرورت ہوتی ہے۔ اس کے علاوہ ایسے بے شمار کام اے آئی کے سپرد کیے جارہے ہیں جس کی مدد سے طلبہ و طالبات اور دفاتر میں ملازمین کو اپنے کام میں مزید آسانی میسر ہوجاتی ہے۔ آرٹیفیشل انٹیلیجنس نے حالیہ برسوں میں بہت تیزی سے ترقی کی ہے، جس نے صنعتوں کو تبدیل کیا اور ہمارے کام اور زندگی گزارنے کے طریقوں کو حیرت انگیز انقلاب کی طرف لے جا رہی ہے۔ لیکن یہاں ایک اہم سوال پیدا یہ ہوتا ہے کہ جیسے جیسے اے آئی ترقی کرتی جا رہی ہے، تو کیا مستقبل میں یہ مصنوعی ذہانت انسانی ذہانت سے بھی آگے نکل جائے گی؟ زیر نظرمضمونمیں اسی موضوع پر روشنی ڈالی گئی ہے، مندرجہ ذیل سطور میں ان مسائل اور باتوں کا احاطہ کیا گیا ہے یعنی یہ مصنوعی ذہانت کا نظام کیسے کام کرتا ہے اور مستقبل میں اس سے کیا خدشات ہوں گے اور انسان کو کن چیلنجز کا سامنا کرنا پڑے گا؟ آرٹیفیشل انٹیلیجنس نے درج ذیل شعبوں میں غیر معمولی صلاحیتوں کا مظاہرہ کیا ہے: پروسیسنگ کی رفتار :اے آئی بڑی تعداد میں ڈیٹا کو انسانوں سے زیادہ تیز اور درست طریقے سے پراسیس کر سکتا ہے۔ سیکھنا :اے آئی الگورتھمز ڈیٹا سے کچھ نیا سیکھ سکتے ہیں، نئی صورت حال سے مطابقت رکھتے ہیں اور وقت کے ساتھ ساتھ اپنی کارکردگی کو بہتر بھی بناتے ہیں۔ خصوصی مہارت :اے آئی مخصوص شعبوں میں مہارت رکھتا ہے، جیسے کہ امیج کی پہچان (Image recognition)نیچرل لینگویج پروسیسنگ(NLP)شطرنج اور دیگر اسٹریٹجک گیمزطبی تشخیص وغیرہ۔ دیپ بلیو (1997):آئی بی ایم کے شطرنج کمپیوٹر نے ورلڈ چیس چیمپئن گیری کاسپارو کو شکست دی۔ الفا گو (2016):گوگل کی اے آئی نے گو گیم کے عالمی چیمپئن کو ہرایا۔ الفا فولڈ (2020):گوگل کی اے آئی نے پروٹین فولڈنگ کے مسئلے کو حل کیا جو بائیولوجی کا گزشتہ طویل عرصے سے چیلنج رہا ہے۔ مورز لا :کمپیوٹنگ پاور تقریباً ہر دو سال میں دگنی ہوتی ہے، جو اے آئی کی ترقی میں کلیدی کردار ادا کرتی ہے۔ سنگولیرٹی :وہ ممکنہ لمحہ جب اے آئی انسانی ذہانت سے آگے بڑھ جائے جو انسانی تہذیب کو تبدیل کرنے کی صلاحیت رکھتا ہے۔ ٹیسلا کے سربراہ ایلون مسک نے پیش گوئی کی ہے کہ اے آئی اگلے 5 سے 10 سالوں میں انسانی ذہانت سےبھی آگے نکل جائے گا۔ معروف طبیعات دان اسٹیفن ہاکنگ نے خبردار کیا تھا کہ سپر انٹیلیجنٹ اے آئی انسانیت کی آخری ایجاد ہوسکتی ہے۔ فیوچر آف ہیومینیٹی انسٹیٹیوٹ کے ڈائریکٹر نک بوسٹروم بھی اے آئی کی سیکیورٹی ریسرچ کی ضرورت پر زور دیتے ہیں۔ روزگار کی کمی :اے آئی بے شمار شعبہ جات میں ملازمتوں کو خود کار بنا سکتی ہے، جس سے یہ خطرہ بھی لاحق ہے کہ یہ بہت جلد انسانی ملازمین کی جگہ بھی لے لے گی۔ تعصب اور اخلاقیات :اے آئی کے سسٹمز تعصبات کو برقرار رکھ سکتے ہیں اور اخلاقی سوالات کو بھی جنم دے سکتے ہیں۔ کنٹرول اور احتساب :اے آئی سسٹمز کو اس بات کو یقینی بنانے کے لیے تیار کرنا کہ وہ انسانی اقدار اور اہداف کے مطابق ہوں۔ آرٹیفیشل انٹیلیجنس نے بے پناہ ترقی کی ہے لیکن انسانی ذہانت کو پیچھے چھوڑنے کا معاملہ ابھی فی الحال غیر یقینی ہے۔ اے آئی کا سفر ابھی جاری ہے، تحقیق کے مطابق ذمہ دارانہ ترقی اور چیلنجز سے نمٹنے پر منحصر ہے۔ جیسے جیسے مصنوعی ذہانت (اے آئی) ترقی کرتے ہوئے مزید بڑھتی چلی جائے گی، ایسے میں انسانیت کو درج ذیل باتوں کو ترجیح دینا ہوگی۔ جس میں سب سے پہلے انسان اور اے آئی کے درمیان تعاون کو فروغ دینا۔ اے آئی کو انسانی اقدار کے مطابق رکھنے کو یقینی بنانا اور تیسرا یہ کہ جدید اے آئی کے ممکنہ نتائج سے نمٹنے کی تیاری کرتے رہنا۔ Comments,Technology
476,زمین گول ہے یا چپٹی؟ حقیقت کیا ہے؟ جانیے,https://urdu.arynews.tv/flat-earth-theory-round-or-flat-discussion/,"اس بات سے انکار کرنا ممکن نہیں ہے کہ دنیا گول ہے، جس کا مشاہدہ ہم اکثر کرتے رہتے ہیں لیکن پچھلے زمانوں میں ایسے لوگ بھی تھے جو دنیا کو گول کے بجائے ’چپٹی‘ قرار دیا کرتے تھے۔ حالیہ برسوں میں ’فلیٹ ارتھ تھیوری‘ نامی مفروضہ دوبارہ موضوعِ بحث بن چکا ہے اور فریقین کی جانب سے اپنے اپنے دلائل سے ایک دوسروں کو قائل کرنے کی کوششیں کی جارہی ہیں۔ زیر نظر مضمون میں اس نظریے کے بنیادی تصورات، اس کے حامیوں اور ان کے دعوؤں کی حمایت میں استعمال ہونے والے نقشوں کا جائزہ لیا گیا ہے۔ فلیٹ ارتھ تھیوری کے مطابق زمین ایک چپٹی ڈسک ہے جس کے گرد ایک ناقابل عبور برفانی دیوار موجود ہے، جسے ""آئس وال” کہا جاتا ہے۔ اس نظریے کے حامیوں کا ماننا ہے کہ کشش ثقل (گریویٹی) ایک افسانہ ہے اور زمین کی گولائی کا تصور محض نظر کا دھوکہ ہے۔ وہ یہ دعویٰ بھی کرتے ہیں کہ خلا سے لی گئی زمین کی تصاویر جعلی اور من گھڑت ہیں ان کا کہنا ہے کہ سمندروں کی یہ وسعت زمین کی اسی ڈسک نما شکل کی وجہ سے ہے۔ لوگوں کا یہ نظریہ گزشتہ کئی صدیوں سے موجود ہے اور تاریخ میں کئی ایسی نمایاں شخصیات بھی گزری ہیں جو اس بات کی شدت سے حامی رہی ہیں۔ انیسویں صدی کی ایک اہم شخصیت سیموئل برلے رووبوتھم تھے جو ایک موجد اور مصنف تھے۔ انہوں نے 1881 میں ""زیٹیٹک ایسٹرونومی: ارتھ ناٹ اے گلوب” کے نام سے ایک کتاب شائع کی تھی۔ رووبوتھم نے اپنی کتاب میں فلیٹ ارتھ کے حوالے سے تفصیلی دلائل پیش کیے اور اُس زمانے کے سائنسی دعوے اور زمین کی گولائی سے متعلق اتفاق رائے کو چیلنج کیا۔ ان کا یہ دعویٰ تھا کہ زمین ایک چپٹی ڈسک ہے جس کے ارد گرد ایک ناقابل عبور برفانی دیوار ہے اور یہاں کشش ثقل (گریویٹی) جیسا کوئی وجود نہیں ہے۔ ان کی اس تصنیف کا وسیع پیمانے پر مطالعہ کیا گیا جس نے فلیٹ ارتھ تحریک کو مزید تقویت دی اور لوگوں کے ذہنوں پر گہرا اثر ڈالا۔ گکشش ثقل (گریویٹی) اس مقناطیسی قوت کو کہتے ہیں جو زمین کے مرکز میں پائی جاتی ہے اور دنیا کی تمام چیزوں کو واپس زمین کی طرف کھینچتی ہے۔ زمین کے گول ہونے کا مطلب ہے کہ گریویٹی تمام سمتوں سے ایک ساتھ اور ایک جیسا کام کرے گی لیکن اگر زمین گول کے بجائے چپٹی ہوگی تو گریویٹی اس کے بیچ کے حصے کی طرف تمام چیزوں کو کھینچے گی۔ گولائی کا فقدان :رووبوتھم کا کہنا تھا کہ اگر زمین گول ہے تو اس کی گولائی کو طویل فاصلے پر واضح طور پر دکھائی دینا چاہیے لیکن ایسا نہیں ہے۔ انہوں نے کہا کہ یہ مشاہدہ گولائی والی زمین کے نظریے کے خلاف ہے۔ افق ہمیشہ چپٹا نظر آتا ہے :رووبوتھم نے دعویٰ کیا کہ افق ہر بلندی پر چپٹا ہی نظر آتا ہے، جو ان کے نزدیک فلیٹ ارتھ کے لیے ایک واضح ثبوت تھا۔ حکومتی سازشوں کا الزام :انہوں نے اپنی تصنیف میں یہ الزام بھی عائد کیا کہ حکومتیں اور سائنسی ادارے زمین کی حقیقی شکل کو چھپا رہے ہیں تاکہ اپنے مقاصد میں کامیابی حاصل کرسکیں۔ رووبوتھم کے خیالات کو بعد ازاں ان کے پیروکاروں نے مزید مقبول بنادیا، جنہوں نے بیسویں صدی کے اوائل میں ’فلیٹ ارتھ سوسائٹی‘ کی باقاعدہ بنیاد رکھی۔ اگرچہ اس سوسائٹی کو مختلف ادوار میں عروج و زوال کا سامنا رہا تاہم ’فلیٹ ارتھ تھیوری‘ آج بھی دلچسپی اور مباحثے کا موضوع بنی ہوئی ہے۔ اس کے علاوہ کئی دیگر اہم شخصیات بھی اس نظریے کو مقبول بنانے میں اہم کردار ادا کر چکی ہیں۔ ان نمایاں شخصیات میں مندرجہ ذیل نام شامل ہیں۔ ایرک دوبے :ایک سابق اداکار اور فلم ساز جنہوں نے فلیٹ ارتھ تھیوری کی تشہیر کے لیے کئی دستاویزی فلمیں بنائی ہیں۔ رابی ڈیوڈسن :یوٹیوب کی معروف شخصیت ہیں جنہوں نے فلیٹ ارتھ نظریات پر مبنی ویڈیوز کے ذریعے بڑی تعداد میں فالوورز حاصل کیے ہیں۔ مارک سارجنٹ :ایک فلم ساز اور محقق ہیں جنہوں نے فلیٹ ارتھ کے حق میں کئی کتابیں لکھیں اور آن لائن مواد تخلیق کیا۔ فلیٹ ارتھ کے حامیوں نے اپنے نظریے کی وضاحت کے لیے متعدد نقشے تیار کیے ہیں، یہ نقشے عام طور پر زمین کو ایک ڈسک کے طور پر ظاہر کرتے ہیں، جس میں دنیا کے تمام براعظموں کو ایک منفرد ترتیب میں پیش کیا جاتا ہے۔ کچھ نقشے ایک مرکزی نقطے، جیسے شمالی قطب، کو دکھاتے ہیں، جبکہ دیگر نقشے براعظموں کو ایک وسیع سمندر میں جزائر کے طور پر ظاہر کرتے ہیں۔ فلیٹ ارتھ تھیوری کی بڑھتی ہوئی مقبولیت کے باوجود سائنسی برادری میں زمین کے گول ہونے پر اتفاق رائے اب بھی قائم ہے۔ بے شمار تجربات، مشاہدات اور تکنیکی ترقی نے زمین کی گولائی کے حق میں مسلسل ثبوت فراہم کیے ہیں۔ فلیٹ ارتھ تھیوری پر بحث و مباحثہ جو کچھ لوگوں کے لیے دلچسپ تو ضرور ہو سکتا ہے، لیکن سائنسی شواہد کی بنیاد پر درست نہیں ہے۔ اگرچہ اس موضوع نے حالیہ برسوں میں بہت سے لوگوں کی توجہ حاصل کی ہے، لیکن سائنس دانوں اور محققین کی اکثریت آج بھی زمین کے گول ہونے کے ثابت شدہ ماڈل کی حمایت جاری رکھے ہوئے ہیں۔ یاد رہے کہ زمین گول ہے یا چپٹی؟ زمین کی شکل پر ہونے والا یہ مباحثہ سائنسی طریقہ کار اور لوگوں کی مثبت تنقیدی سوچ کی اہمیت کو اجاگر کرتا ہے۔ Comments",Technology
477,کونسی سمز آج سے بند کردی جائیں گی؟ بڑی خبر آگئی,https://urdu.arynews.tv/pta-will-close-which-mobile-sims-today/,پاکستانی ٹیلی کمیونی کیشن اتھارٹی (پی ٹی اے) نے بتایا ہے کہ کل سے کونسی موبائل فون سمز بند کردی جائیں گی۔ سوشل میڈیا پر جاری کردہ بیان میں پی ٹی آئی کا کہنا ہے کہ کل سے فوت شدہ افراد کے نام پر جاری سمز کل بند کردی جائیں گی، غیرقانونی سمز کے خلاف پی ٹی اے کا آپریشن تیسرے مرحلے میں داخل ہوگئی ہے۔ ترجمان پی ٹی اے کے مطابق فوت شدہ افراد کے اہلخانہ کو سمز منتقلی کے لیے 15 اکتوبر تک مہلت دی گئی تھی، مہلت کے آخری روز بھی اہلخانہ سمز اپنے نام کرواسکتے ہیں۔ ترجمان کے مطابق سمز ٹرانسفر کرانے کیلیے فوت شدہ افراد کا ڈیٹھ سرٹیفکیٹ لازمی ہے، فوت شدہ افراد سے تعلق کا ثبوت،اصلی سم اور سم زیر استعمال ہونے کا ثبوت بھی لازمی ہے۔ خیال رہے کہ پی ٹی اے دوسرے مرحلے میں2017سے پہلے زائدالمیعاد شناختی کارڈز پر جاری سمز بند کرچکا ہے۔ پی ٹی اے منسوخ شدہ اور جعلی شناختی کارڈز پر جاری تقریبا70ہزار سمز بھی بلاک کرچکا ہے۔ A post shared by PTA (@ptaofficialpk),Technology
478,واٹس ایپ کا نیا فیچر متعارف کرانے کی تیاری,https://urdu.arynews.tv/whatsapp-android-users-new-feature/,کیلیفورنیا : دنیا کی سب سے بڑی انسٹنٹ میسیجنگ ایپلی کیشن واٹس ایپ اپنے صارفین کی سہولت کیلئے ایک دلچسپ اور نیا فیچر متعارف کرانے کی تیاری کر رہا ہے۔ اس سلسلے میں بتایا گیا ہے کہ نیا فیچر فی الحال صرف اینڈرائیڈ 2.24.21.31 اپ ڈیٹ پر واٹس ایپ بیٹا کے صارفین کے لیے دستیاب ہوگا۔ غیر ملکی خبر رساں ادارے کی رپورٹ کے مطابق میٹا کے ماتحت انسٹنٹ میسجنگ ایپ واٹس ایپ کا نیا فیچر جو تیاری کے مراحل میں ہے جو صارفین کو ویب پر واٹس ایپ کی تصاویر سرچ کرنے کے قابل بنائے گا۔ واٹس ایپ تصاویر کی ویپ سرچ کا یہ نیا فیچر صارفین کو کسی دوسرے صارف کی جانب سے موصول ہونے والی مخصوص تصویر کے بارے میں مزید معلومات حاصل کرنے کی اجازت دے گا تاکہ وہ فیک تصاویر کی شناخت کی جاسکے۔ مثال کے طور پر صارفین کو ایک ایسی تصویر موصول ہو سکتی ہے جس میں تبدیلی کی گئی ہو یا سیاق و سباق سے ہٹ کر لی گئی ہو۔ یہ فیچر ویب پر اسی طرح کی تصاویر یا اصل ورژن کو تلاش کرکے اس کے ماخذ اور صداقت کی تصدیق کرنے میں مدد کرے گا۔ Comments,Technology
479,ٹک ٹاک کے سیکڑوں ملازمین کو برطرف کرنے کا فیصلہ,https://urdu.arynews.tv/tiktok-employees-jobs-in-malaysia/,کوالالمپور: سوشل میڈیا پلیٹ فارم ٹک ٹاک سے وابستہ سیکڑوں ملازمین جلد اپنی نوکریوں سے ہاتھ دھو بیٹھیں گے، انتظامیہ نے ملازمتوں میں کٹوتیوں کا فیصلہ کرلیا۔ اس حوالے سے غیر ملکی خبر رساں ادارے کیرپورٹ کے مطابقشارٹ ویڈیوز کی معروف ویب سائٹ ٹک ٹاک کے ترجمان نے اپنے ایک حالیہ بیان میں کہا ہے کہ ادارہ سینکڑوں ملازمتوں میں کٹوتی کرے گا اور اس سے ملائیشیا میں بڑی تعداد میں ملازمین متاثر ہوں گے۔ اس اقدام کی وجہ بیان کرتے ہوئے ترجمان کا کہنا تھا کہ کمپنی اپنے مواد کی نگرانی کے لیے مصنوعی ذہانت (اے آئی) کے استعمال کی جانب منتقل کی جارہی ہے تاکہ متن کا معیار بلند اور اُسے متوازن بنایا جائے۔ ترجمان نے کہا کہ ہمیں توقع ہے کہ ہم صرف 2024 میں عالمی سطح پر اعتماد اور سیکیورٹی کے شعبے میں 2 ارب ڈالر کی سرمایہ کاری کریں گے، اور 80 فیصد مضر مواد مصنوعی ذہانت کی مدد سے ہٹایا جارہا ہے۔ چین میں ٹک ٹاک کی پیرنٹ یا مالک کمپنی کا نام بائٹ ڈانس ہے، کمپنی کے مذکورہ فیصلے کے بعد صرف ملائیشیا میں تقریباً 500 ملازمین متاثر ہونے کی توقع ہے۔ کمپنی کی ویب سائٹ کے مطابق بائٹ ڈانس کے 1 لاکھ 10ہزار سے زیادہ ملازمین دنیا بھر کے 2سو سے زائد شہروں میں مقیم ہیں۔ ترجمان کے مطابق ادارہ اب مصنوعی ذہانت سے تیار کیے جانے والے مواد کی جانب تیزی سے رواں دواں ہے اور یہ کام عالمگیر سطح پر کیا جارہا ہے۔ Comments,Technology
480,یوٹیوب صارفین کیلئے بڑی خبر، دلچسپ فیچر کی تیاری,https://urdu.arynews.tv/youtube-shorts-save-button-testing/,کیلیفورنیا : یوٹیوب اپنے صارفین کیلیے یوٹیوب شارٹس میں نئے ’سیو‘ کے بٹن کو متعارف کرانے کی تیاری کررہا ہے، جس کی آزمائش شروع کردی گئی ہے۔ غیر ملکی خبر رساں ادارے کیرپورٹ کے مطابقمذکورہ فیچر کو متعارف کرانے کا مقصد صارفین کو ایپ میں اپنے پسندیدہ کلپ تک باآسانی واپس پہنچنا ہے۔ یوٹیوب نے اعلان کیا ہے کہ وہ شارٹس کے لیے یوزر انٹرفیس میں بہتری کی آزمائش کر رہا ہے۔ اپڈیٹڈ انٹرفیس صارفین کے لیے ان شارٹس کو محفوظ کرنے یا بعد میں دیکھنے کے لیے بک مارک کرنا آسان بنا دیتا ہے۔ موجودہ یوٹیوب شارٹس پلیئر پر ’لائک‘ اور ’ڈِس لائک‘ کے بٹن دائیں ہاتھ پر اوپر کی جانب موجود ہوتے ہیں لیکن حال ہی میں شروع کی جانے والی آزمائش میں ’سیو‘ بٹن کی جگہ بنانے کے لیے ویڈیو ناپسند کرنے کے لیے استعمال کیے جانے والے بٹن کو ہٹایا جارہا ہے۔ یوٹیوب کے مطابق ڈِس لائیک بٹن کو اب انٹرفیس کی دائیں طرف اوپر کی جانب تین نقطوں والے مینو میں رکھا جائے گا۔ صارفین کسی کلپ کو ناپسند کرنے اور اپنی رائے کا اظہار کرنے کے لیے تین نقطوں والے آپشن کو دبا کر ظاہر ہونے والے مینو سے ان میں سے کسی کا بھی انتخاب کر سکتے ہیں قابل ذکر بات یہ ہے کہ اس تبدیلی سے صارفین کو مزید ویڈیوز اپنی پلے لسٹ میں شامل کرنے کی ترغیب ملے گی چونکہ شارٹس ویڈیوز بہت جلدی ختم ہو جاتی ہیں۔ اس لیے انٹرفیس میں ‘سیو’ بٹن کی موجودگی سے یہ ویڈیوز محفوظ کرنے میں آسانی ہوگی جب صارفین ‘سیو’ بٹن پر ٹیپ کریں گے تو پلیٹ فارم انہیں کسی نئی یا موجودہ یوٹیوب پلے لسٹ میں ویڈیو محفوظ کرنے کا آپشن دے گا۔ Comments,Technology
481,شمسی طوفان زمین سے ٹکرا گیا، دنیا کو کتنا خطرہ؟,https://urdu.arynews.tv/solar-storm-hits-the-earth/,ایک طاقتور شمسی طوفان زمین سے ٹکرا گیا ہے جو رواں سال مئی میں ٹکرانے والے طوفان سے خطرناک ہے اور اس سے دنیا کو بڑا خطرہ لاحق ہو گیا ہے۔ امریکی ادارے یو ایس نیشنل اوشینک اینڈ ایٹماسفیرک ایڈمنسٹریشن (این او اے اے) کے مطابق ایک طاقتور شمسی طوفان زمین سے ٹکرا گیا ہے جس سے توانائی کے گرڈ متاثر اور دنیا میں بلیک آؤٹ ہو سکتا ہے۔ رپورٹ کے مطابق اس طوفان نے امریکا میں بھی تھرتھلی مچا دی ہے کیونکہ یہ طوفان ہیلن اور ملٹن سمندری طوفانوں کے لیے جاری بحالی کی کوششوں پر منفی اثر ڈال سکتا ہے، جس میں ریڈیو بلیک آؤٹ، پاور گرڈ پر دباؤ، اور جی پی ایس سروسز کی تنزلی شامل ہیں۔ این او اے اے کے موسمیات کی پیشگوئی کرنے والے اسپیس ویدر پریڈکشن سینٹر (ایس ڈبلیو پی سی) کے مطابق منگل کی شام کو سورج سے کورونل ماس ایجیکشن (سی ایم ای) پھوٹ پڑا تھا جو جمعرات کی صبح 11:15 (ای ایس ٹی) پر تقریباً 1.5 ملین میل فی گھنٹہ (2.4 ملین کلومیٹر فی گھنٹہ) کی رفتار سے زمین پر پہنچا۔ سی ایم ای سورج کے کورونا سے مقناطیسی میدانوں اور پلازما ماس کے بڑے پیمانے پر اخراج ہیں۔ جب یہ زمین کی طرف آتا ہے تو یہ زمین کے مقناطیسی میدان میں بڑے خلل پیدا کرتا ہے جسے جیو میگنیٹک طوفان کہا جاتا ہے۔ اس سے ریڈیو بلیک آؤٹ اور بجلی کی کٹوتی کا خطرہ بڑھ جاتا ہے۔ ماہرین کے مطابق یہ شمسی طوفان مئی کے مہینے میں زمین سے ٹکرانے والے طوفان (جو گزشتہ دو دہائیوں سے زیادہ کے عرصے میں طاقتور ترین طوفان تھا) سے زیادہ شدید نہیں ہوگا۔ لیکن اس متعلق ان کو اس وقت تک علم نہیں ہو سکے گا جب تک یہ طوفان اس کو پیمائش کرنے والے اسپیس کرافٹ سے 10 لاکھ میل کے فاصلے تک نہ پہنچا جائے۔,Technology
482,ناسا نے خلا سے لی گئی حیران کُن ویڈیو شیئر کردی,https://urdu.arynews.tv/viral-nasa-astronaut-shares-stunning-timelapse-of-green-red-auroras/,"ناسا کے خلا باز میتھیو ڈومینک نے خلا سے سرخ، سبز ارورہ کی ٹائم لیپس ویڈیو شیئر کی جو وائرل ہوگئی۔ غیرملکی خبررساں ادارے کی رپورٹ کے مطابق ناسا کے خلا باز میتھیو ڈومینک نے اس دلکش منظر کو ڈریگن اینڈیور خلائی جہاز پر سوار اپنے وینٹیج پوائنٹ سے فلمایا۔ ارورہ آسمان میں قدرتی روشنی کی نمائش، زمین کے ماحول کے ساتھ تعامل کرنے والی شمسی سرگرمی کی وجہ سے ہوتی ہے۔ ڈومینک کے ذریعے شیئر کیے گئے شاندار ڈسپلے کی ویڈیو 8 اکتوبر کو دستاویزی شکل میں بنائی گئی تھی جس میں خلا سے نظر آنے والے ارورہ کی خوبصورتی کی نمائش کی گئی تھی۔ ڈومینک نے مزید وضاحت کی کہ اس نے خلائی جہاز کی کھڑکی سے باہر جھانکتے ہوئے اس منظر کو ریکارڈ کیا۔ یہ پڑھیں: خلائی زندگی کی کیا حقیقت ہے؟ ہوشربا انکشافات اس نے خلائی جہاز میں سوار اپنی زندگی کی ایک جھلک بھی دکھائی اور کہا ""جب عملہ-9 پہنچا، میں جگہ بنانے کے لیے آئی ایس ایس پر اپنے عملے کے کوارٹرز سے باہر چلا گیا۔ ڈومینک نے بتایا کہ میں اب ڈریگن اینڈیور میں سوتا ہوں جب کہ ہم انڈاک کرنے کا انتظار کرتے ہیں۔ ہم اپنی زیادہ تر تصاویر کپولا سے لیتے ہیں لیکن یہاں سونا حیرت انگیز رہا ہے۔ اس نے مزید کہا کہ یہ آج شام کھڑکی سے باہر کا منظر ہے۔ مجھے اپنے کنبہ اور دوستوں کی یاد آتی ہے لیکن اگر ہم آج انڈاک کر دیتے تو ہم آج کے اس منظر کو یاد کرتے۔",Technology
483,گوگل سرچ کی اجارہ داری ختم کرنے کا امریکی منصوبہ، نتائج کیا ہوں گے؟,https://urdu.arynews.tv/googles-search-us-plan-us-dop/,نیویارک : انٹرنیٹ کی دنیا کی معروف کمپنی گوگل کو امریکی محکمہ انصاف کی جانب سے ویب ایڈ ٹیکنالوجی پر غیرقانونی اجارہ داری قائم کرنے کے سلسلے میں قانونی چارہ جوئی کا سامنا ہے۔ غیر ملکی خبر رساں ادارے’رائٹرز‘کی رپورٹ کے مطابق امریکی محکمہ انصاف نے آن لائن سرچنگ میں گوگل کی غیر قانونی اجارہ داری کے خاتمے پر کام باقاعدہ شروع کردیا ہے۔ اس حوالے سے تجزیہ کاروں کا کہنا ہے کہ امریکی محکمہ انصاف کی جانب سے گوگل سرچ انجن کی اجارہ داری کے خاتمے کا منصوبہ کمپنی کے منافع اور مصنوعی ذہانت (اے آئی) کی ترقی کو خطرے میں ڈال سکتا ہے۔ رپورٹ کے مطابق امریکی محکمہ انصاف نے کہا ہے کہ وہ جج کو کہہ سکتا ہے کہ گوگل کو آن لائن سرچنگ میں اپنی اجارہ داری برقرار رکھنے کیلیے کروم اور اینڈرائیڈ آپریٹنگ سسٹم کے غیرقانونی استعمال سے روکا جائے۔ رواں سال اگست میں ایک مقدمے کی سماعت کے دوران امریکی عدالت کو بتایا گیا تھا کہ امریکا میں 90 فیصد انٹرنیٹ سرچنگ کا جائزہ لینے والی کمپنی گوگل نے غیر قانونی اجارہ داری قائم کر رکھی ہے۔ امریکی محکمہ انصاف نے کہا کہ وہ عدالت سے گوگل کو اپنے کچھ کاروباری حصوں جیسے کروم براؤزر اور اینڈرائیڈ آپریٹنگ سسٹم کو فروخت کرنے پر مجبور کرنے کا مطالبہ کرے گا، جو الفابیٹ (GOOGL.O) کی ملکیت والی کمپنی غیر قانونی اجارہ داری کو برقرار رکھنے کے لئے استعمال کرتی ہے۔ محکمہ انصاف کا کہنا ہے کہ گوگل کی غیرقانونی اجارہ داری کے تدارک کیلیے اس کا مجوزہ حل امریکیوں کیلیے معلومات کے حصول کے طریقے کو نئی شکل دے سکتا ہے جبکہ اس کی مدد سے گوگل کی آمدنی میں کمی لاکر اور اس کے حریفوں کو پھلنے پھولنے کے لیے مزید گنجائش فراہم کی جاسکتی ہے۔ امریکی محکمہ انصاف کا کہنا ہے کہ ان نقصانات کو مکمل طور پر دور کرنے کے لیے نہ صرف گوگل کا تقسیم پر موجودہ کنٹرول ختم کرنے کی ضرورت ہے بلکہ اس بات کو بھی یقینی بنانا ہے کہ گوگل مستقبل میں بھی اس تقسیم کو اپنے کنٹرول میں نہ رکھ سکے۔ اس حوالے سے ماہرین نے خبردار کیا ہے کہ اے آئی سے متعلق امریکی محکمہ انصاف کے اقدامات گوگل کے کاروبار کو بری طرح متاثر کرسکتے ہیں، خاص طور پر ایسے وقت میں جب وہ پہلے ہی اوپن اے آئی جیسے اسٹارٹ اپس اور اے آئی سے چلنے والے نئے حریفوں کے دباؤ میں ہے۔ ریسرچ فرم ای مارکیٹر کے مطابق گوگل کا امریکی سرچ اشتہارات کا مارکیٹ شیئر 2025 تک ایک دہائی میں پہلی بار 50 فیصد سے نیچے آنے کا امکان ہے۔ تجزیہ کار مارک شمولک نے کہا کہ وسیع اے آئی مقابلے میں، گوگل کو اب کسی بھی اضافی رکاوٹ کی ضرورت نہیں ہے جو اسے ریگولیٹرز کی وجہ سے پیچھے دھکیل دے۔ دوسری جانب کچھ صنعتی ماہرین اور تجزیہ کاروں کا کہنا کہ انہیں یقین نہیں ہے کہ یہ اقدامات، جو 1999 میں مائیکرو سافٹ کے خلاف مقدمے کے بعد سب سے بڑی اینٹی ٹرسٹ کوشش ہیں، کبھی کامیاب ہو سکیں گے۔ یاد رہے کہ رواں سال اگست میں امریکی ڈسٹرکٹ جج امیت مہتا نے فیصلہ جاری کیا تھا کہ گوگل کا سرچ انجن، اس میدان میں اپنے غلبے کا غیر قانونی فائدہ اٹھاتا رہا ہے اور اس نے مسابقت کو توڑا ہے اور کسی بھی قسم کی نئی ایجاد کو روکا ہے۔ انہوں نے اس صورت حال کے حل کے لیے ایک ٹائم لائن دی تھی تاکہ اگلے برس تک اس بارے میں تجاویز دی جا سکیں اور وہ اگست 2025 تک اس مقدمے کا فیصلہ سنانے کا منصوبہ رکھتے ہیں۔ Comments,Technology
484,نئے موبائل فون خریدنے کے خواہشمند افراد کے لیے اہم خبر,https://urdu.arynews.tv/pta-stay-safe-while-buying-mobile-devices/,پاکستان ٹیلی کمیونی کیشن اتھارٹی (پی ٹی اے)نے نئے موبائل ڈیوائسز خریدنے کے خواہشمند افراد کو خبردار کردیا۔ پاکستان ٹیلی کمیونی کیشن اتھارٹی (پی ٹی اے) نے صارفین کے لیے انتباہ جاری کیا ہے کہ وہ موبائل ڈیوائسز خریدتے وقت محتاط رہیں۔ پی ٹی اے کا اعلامیہ میں کہنا ہے کہ ہمیشہ قابل اعتماد ذرائع سے موبائل ڈیوائسز خریدیں اور یقینی بنائیں کہ فون کی وارنٹی ہے۔ اعلامیے میں کہا گیا ہے کہ نیا فون خریدتے وقت باکس پر پی ٹی اے اسٹیمپ چیک کریں اور اپنی ڈیوائس کی تصدیق https://dirbs.pta.gov.pk/ آئی ایم ای آئی سے مماثل ہوں۔ صارفین موبائل کا آئی ایم ای آئی نمبر چیک کرنے کے لیے 8484 پر ٹیکس میسج کریں۔ A post shared by PTA (@ptaofficialpk),Technology
485,فزکس کا نوبل انعام اے آئی ماڈل کو ممکن بنانے والے 2 سائنس دانوں کو دے دیا گیا,https://urdu.arynews.tv/nobel-prize-in-physics-ai-pioneers/,اسٹاک ہوم: فزکس کا نوبل انعام اے آئی ماڈل کو ممکن بنانے والے 2 سائنس دانوں کو دے دیا گیا، جن کے کام کی وجہ سے چیٹ جی پی ٹی جیسے سافٹ ویئر ممکن ہو سکے۔ سوئیڈن کی رائل اکیڈمی آف سائنسزنے 2024 کے لیے طبیعیات کا نوبل انعام 2 سائنس دانوں کو مشترکہ طور پر دینے کا اعلان کیا ہے، امریکا اور کینیڈا سے تعلق رکھنے والے سائنس دانوں کو آرٹیفیشل انٹیلی جنس (اے آئی) ٹیکنالوجی پر کیے جانے والے کام پر یہ انعام دیا گیا ہے۔ نوبل انعام کے ساتھ دی جانے والی 11 لاکھ ڈالرز انعامی رقم بھی دونوں سائنس دانوں میں تقسیم کی جائے گی۔ جان ہوپ فیلڈ امریکا کی پرنسٹن یونیورسٹی جب کہ جیفری ہِنٹن کینیڈا کی ٹورنٹو یونیورسٹی سے تعلق رکھتے ہیں، رائل اکیڈمی آف سائنسز کی جانب سے جاری بیان میں بتایا گیا کہ ان سائنس دانوں نے ایسے طریقہ کار تشکیل دیے جو موجودہ عہد کے طاقت ور مشین لرننگ ٹولز کی بنیاد ثابت ہوئے۔ ان سائنس دانوں کے تحقیقی کام سے اے آئی ماڈلز جیسے چیٹ جی پی ٹی کی تیاری میں مدد ملی، کمیٹی کے مطابق اگرچہ کمپیوٹر سوچ نہیں سکتے مگر اب یہ مشینیں یادداشت اور سیکھنے جیسی انسانی صلاحیتوں کی نقل کر رہی ہیں اور ان دونوں سائنس دانوں نے اسے ممکن بنانے میں مدد کی۔ جان ہوپفیلڈ اور جیفری ہنٹن نے فزکس کے بنیادی تصورات اور طریقوں کو استعمال کر کے ایسی ٹیکنالوجیز تیار کیں جو تفصیلات کا تجزیہ کرنے کے لیے نیٹ ورکس اسٹرکچرز کو استعمال کر سکتی ہیں۔ جیفری ہنٹن کو اے آئی کا گاڈ فادر بھی کہا جاتا ہے اور ان کا کہنا تھا کہ وہ نوبل انعام ملنے پر بہت زیادہ حیران ہوئے ہیں، اے آئی ٹیکنالوجی آنے والے برسوں میں ہمارے معاشرے پر بہت زیادہ اثرات مرتب کرے گی۔ جیفری ہنٹن نے کہا اس ٹیکنالوجی کا موازنہ صنعتی انقلاب سے کیا جا سکتا ہے مگر یہ لوگوں کی جسمانی مضبوطی کو بڑھانے کی بجائے ذہنی صلاحیتوں میں اضافہ کرے گی، ہمیں کوئی تجربہ نہیں کہ ہم سے زیادہ ذہین چیزیں کیسی ہو سکتی ہیں۔ انھوں نے پیشگوئی کی کہ یہ ٹیکنالوجی طبی نگہداشت سمیت متعدد شعبوں میں انقلاب برپا کر سکتی ہے۔ نوبل پرائز آرگنائزیشن کی ویب سائٹ پر کہا گیا کہ ’’ان نوبل انعام یافتہ افراد نے طبیعیات کے ٹولز کا استعمال کرتے ہوئے ایسے طریقے تیار کیے جو آج کی طاقت ور مشین لرننگ کی بنیاد ہیں، جان ہوپفیلڈ نے ایک ایسوسی ایٹیو میموری بنائی جو ڈیٹا میں تصاویر اور دیگر اقسام کے پیٹرنز کو نہ صرف اسٹور کر سکتی ہے، بلکہ انھیں نئے سرے سے خود بنا سکتی ہے۔ جیفری ہنٹن نے ایک ایسا میتھڈ ایجاد کیا جو اپنے طور سے ڈیٹا میں خصوصیات تلاش کر لیتا ہے، اور اس طرح تصاویر میں مخصوص عناصر کی شناخت جیسے کام انجام دے دیتا ہے۔‘‘,Technology
486,یوٹیوب نے ویڈیو کے شوقین صارفین کو خوشخبری سنادی,https://urdu.arynews.tv/youtube-shorts-video-upload-timing/,یوٹیوب نے اپنے صارفین کیلئے ایک اہم اپڈیٹ متعارف کرائی ہے جس میں یوٹیوب شارٹس کا دورانیہ ایک منٹ سے بڑھا کر تین منٹ کردیا گیا ہے۔ یوٹیوب نے اپنے شارٹس کی مدت کو بڑھا کر ٹک ٹاک کی طرح زیادہ سے زیادہ کرکے 3 منٹ کردیا ہے۔15 اکتوبر سے تخلیق کار صارفین 3 منٹ پر مبنی یوٹیوب شارٹس اپ لوڈ کر سکیں گے۔ یوٹیوب شارٹس کے پروڈکٹ مینجمنٹ کے ڈائریکٹر ٹوڈ شرمین نے ایک بلاگپوسٹمیں لکھا کہ تبدیلی شارٹس پر اسٹوری شیئر کرنے کو مزید عمیق بنا دے گی۔ یہ تخلیق کاروں کی طرف سے سب سے زیادہ درخواست کردہ اپ ڈیٹ تھی، لہٰذا ہم یہ فیچر اپ ڈیٹ کے لیے مزید لچک فراہم کرنے پر پرجوش ہیں۔ Comments,Technology
487,خبردار، گھنٹی بجنے پر فون اسکرین پر آپ کی تصویر آ جائے تو اس کی طرف ہرگز نہ دیکھیں,https://urdu.arynews.tv/cybercrime-cell-phone-picture-on-screen/,اگر موبائل فون کی گھنٹی بجے اور اسکرین پر آپ کی تصویر آ جائے تو اس کی طرف ہرگز نہ دیکھیں، ورنہ سائبر کرائم کا شکار ہو سکتے ہیں۔ سائبر کریمنلز نے شہریوں کو لوٹنے کے لیے نت نئے حربے آزمانا شروع کر دیے ہیں، اگر آپ کے پاس کوئی فون آئے اور اسکرین پر آپ ہی کی تصویر نمودار ہو، تو خطرہ ہے کہ آپ کو آپ کی کمائی سے محروم کیا جا سکتا ہے۔ ایسی صورت میں اگر آپ اپنی تصویر کو دیکھیں گے تو ایسا لگے گا جیسے آپ سیلفی لے رہے ہوں، لیکن آپ نے نہ تو اسکرین کی طرف دیکھنا ہے نہ ہی کال یس کر کے بات کرنی ہے، چند گھنٹیاں بجنے کے بعد فون خود بند ہو جائے گا۔ بھارتی میڈیا رپورٹس کے مطابق اس قسم کی کالیں تین یا چار ڈیجٹس پر مشتمل نمبر سے آ سکتی ہے، آپ جیسے ہی کال یس کریں گے وہ آپ کی تصویر لے لے گا، یعنی آپ کے چہرے کی شناخت حاصل کر لے گا، اور پھر اگر بات کریں گے تو آپ کی آواز کو ریکارڈ کر لے گا، جس کے بعد سائبر مجرم آپ کے سیل فون کو بلاک کر دے گا اور آپ کے فون میں موجود ڈیٹا کو استعمال کرے گا۔ حیرت انگیز بات یہ بھی ہے کہ سائبر کرائم کرنے والے اس طرح آپ کے موبائل سے آپ کے دوستوں کو ویڈیو کال کر سکتے ہیں، جس میں آپ ہی کی ویڈیو نظر آئے گی، اور اس طرح وہ بھی دھوکا کھائیں گے۔,Technology
488,گوگل ’جیمنی لائیو‘ تمام صارفین کیلیے مفت دستیاب,https://urdu.arynews.tv/gemini-live-now-freely-available-google/,گوگل کمپنی نے اعلان کیا ہے کہ اس کا جیمنی لائیو اب ہر کسی کے لیے باآسانی دستیاب ہے، کمپنی اپنے صارفین کو مفت ایپ فراہم کرے گی۔ تفصیلات کے مطابق گوگل نے اعلان کیا ہے کہ اس کا جیمنی لائیو اسسٹنٹ جو ابتدائی طور پر پکسل 9 سیریز کے ساتھ لانچ کیا گیا تھا، اب جیمنی ایپ کے ذریعے تمام فری صارفین کے لیے دستیاب ہے۔ اس سے پہلے لائیو اسسٹنٹ کو تمام صارفین کے لیے ریلیز سے پہلے جیمنی ایڈوانسڈ صارفین تک محدود کردیا گیا تھا۔ غیر ملکی خبر رساں ادارے کیرپورٹ کے مطابقجیمنی لائیو اب ایک بہترین آواز کی کمانڈ کے ساتھ پیش کیا گیا ہے جو زیادہ تر اصل تقریر یا گفتگو کے طور پر پیش کرتا ہے، جس میں وقفے اور فلر الفاظ شامل ہیں اور کم روبوٹک آواز آؤٹ پٹ میں پیش کرتا ہے۔ معیاری جیمنی اور گوگل اسسٹنٹ کے برعکس یہ سیاق و سباق کو زبردست اندازمیں یاد بھی رکھتا ہے،تاہم فی الحال اپ گریڈ شدہ چیٹ بوٹ انگریزی تک محدود ہے۔ گوگل نے ایکس ڈاٹ کام کے ذریعے جیمنی لائیو کے وسیع پیمانے یعنی تمام صارفین کے لیے پیش کرنے کی تصدیق کی ہے جو اس کے جدید اے آئی ٹولز کو زیادہ قابل رسائی بنانے میں ایک قدم آگے بڑھنے کی نشاندہی کرتا ہے۔ Comments,Technology
489,8 دن کا خلائی سفر جو آٹھ ماہ کا بن گیا!,https://urdu.arynews.tv/nasa-space-mission-02-american-astronauts-1/,"آٹھ دنوں کیلئے خلا میں جانے والے 2 امریکی خلا باز اب 8 ماہ بعد لوٹیں گے، خلاباز بیری ولمور اور سنیتا ولیمز کو  13 جون کو زمین پر واپس آنا تھا۔ بوئنگ اسٹار لائنر نے جون میں ناسا کے تجربہ کار خلاباز سنیتا ولیمز اور بیری ولمور کے ساتھ آئی ایس ایس کی جانب پرواز کی, یہ اپنے طرز کی ایک تجرباتی فلائٹ تھی جس میں پہلی مرتبہ انسانوں کو بھیجا گیا تھا۔ اس مشن کا مقصد آٹھ دن تک جاری رہنا تھا لیکن ایک تکنیکی خرابی کی وجہ سے خلابازوں کی واپسی میں تاخیر ہوئی، جس سے یہ مشن مزید آٹھ ماہ تک بڑھا دیا گیا۔ غیر ملکی خبر رساں ادارے کیرپورٹ کے مطابقاس مشن کا مقصد بوئنگ اسٹار لائنر کی صلاحیت کا مظاہرہ کرنا تھا تاکہ وہ انسانوں کو بین الاقوامی خلائی اسٹیشن (آئی ایس ایس) تک لے جاسکے۔ ناسا کا نیا عملہ بردار مشن ’اسپیس ایکس کریو نائن‘ بین الاقوامی خلائی اسٹیشن میں پھنسے دو خلابازوں کو بحفاظت زمین پر واپس لانے کے لیے اُن کے پاس پہنچ چکا ہے۔ امریکی خلائی ادارے ناسا اور اسپیس ایکس نے دونوں خلابازوں کو واپس لانے کے لیے نیا عملہ بردار مشن سنیچر کو روانہ کیا تھا۔ اس مشن کو ’کریو 9‘ کا نام دیا گیا ہے جس کے ذریعے ناسا کے خلا باز نک ہیگ اور روسکو سموس کے ساتھ خلاباز الیگزینڈر گوربنوف بین الاقوامی خلائی اسٹیشن پہنچے ہیں۔ رپورٹ کے مطابق توقع ہے کہ خلائی جہاز آئندہ سال فروری میں کریو نائن کے خلا بازوں کے ساتھ ساتھ ناسا کے دونوں خلا بازوں کو لے کر زمین پر واپس آئے گا۔ بوئنگ اسٹار لائنر کیپسول کو پروپلشن کے مسائل کا سامنا کرنا پڑا جس میں ہیلیم کا اخراج بھی شامل تھا، جس کے نتیجے میں واپسی کا عمل ملتوی کر دیا گیا۔ دلچسپ بات یہ ہے کہ اسٹار لائنر نے وسیع پیمانے پر تحقیق کے بعد بغیر عملے کے زمین پر واپسی کی۔ اسٹار لائنر کی واپسی نے ’کریو نائن‘ کی لانچنگ کو اگست کے وسط سے ستمبر تک مؤخر کردیا کیونکہ ناسا کو اسٹار لائنر کی قابل اعتماد ہونے کا مزید جائزہ لینے کے لیے وقت درکار تھا۔ یہ اسپیس ایکس کے ساتھ ناسا کا نواں مشن ہے، ناسا کے مطابق کریو9 کے ارکان 200 سے زائد سائنسی تحقیقات کریں گے جن میں خون کے جمنے کے مطالعے، خلا میں اگائے جانے والے پودوں پر نمی کے اثرات اور خلا بازوں میں بصارت کی تبدیلی شامل ہیں۔ خلاباز 61 سالہ بوچ ولمور اور 58 سالہ سنی ولیمز رواں سال پانچ جون کو آٹھ روزہ مشن پر روانہ ہوئے تھے۔ 23جون کو دونوں خلاباز خلا میں پھنس گئے تھے۔ بوئنگ اسٹار لائنر کے خلائی جہاز میں تھرسٹرز کام نہیں کر رہے تھے جبکہ فیول سسٹم میں ہیلیم کے رساؤ کا مسئلہ بھی سامنے آیا۔ خلا بازوں کی خلائی گاڑی کو جو مشکلات پیش آئيں ان میں ہیلیئم کا لیک ہونا بھی شامل ہے۔ ناسا نے اعلان کیا تھا کہ وہ دونوں پھنسے ہوئے خلا بازوں کو زمین پر واپس لانے کے لیے بوئنگ کیپسول کا استعمال نہیں کرے گا۔ بعد ازاں ناسا نے فیصلہ کیا کہ خلا بازوں کو بین الاقوامی خلائی اسٹیشن تک پہنچانے کے لیے بوئنگ اسٹار لائنر کیپسول کے استعمال کا خطرہ مول لینے کے بجائے فروری تک خلا میں رکھنا زیادہ محفوظ طریقہ ہے۔ ناسا نے یقین دہانی کرائی ہے کہ دونوں خلا بازوں کو فوری طور پر کوئی خطرہ نہیں ہے اور آئی ایس ایس میں اضافی وقت کے لیے عملے کی ضروریات کو پورا کرنے کے لیے کافی وسائل بھی موجود ہیں۔ ناسا ترجمان نے کہا کہ خلائی اسٹیشن میں عملے کی ضرورت کی ہر چیز وافر مقدار میں موجود ہے، جس میں کھانا، پانی، کپڑے اور آکسیجن سمیت تمام بنیادی اشیاء شامل ہیں۔ Comments",Technology
490,آئی فون، آئی پیڈز اور میک بُک پر بڑی رعایتی سیل,https://urdu.arynews.tv/apple-offer-discounts-iphones-ipads-macs/,ایپل نے بڑی خوشخبری سناتے ہوئے  صارفین کیلئے نئے سیزن میں سیل کا اعلان کردیا، اب مہنگے ترین فونز، آئی پیڈز کم قیمت میں دستیاب ہونگے۔ نئے سیزن کی سیل کا آغاز 3 اکتوبر سے شروع ہو رہا ہے، جس میں صارفین کو آئی فون، آئی پیڈز اور میک بُک پر رعایت دی جائے گی، اگر اس سیل کے دوران صارفین ایپل کی کوئی پروڈکٹ خریدتے ہیں تو وہ 3 ماہ کی ایپل میوزک سبسکرپشن سے بھی لطف اندوز ہو سکتے ہیں۔ سب سے اچھی بات یہ ہے کہ آئی فون کے چاہنے والوں کے لیے یہ آفرز اور رعایتیں صرف ایپل کے آن لائن اسٹور تک محدود نہیں ہیں بلکہ یہ ایپل اسٹورز پر دستیاب ہوں گی۔ معروف ٹیکنالوجی کمپنی نے ابھی حال ہی میں آئی فون 16 سیریز کو لانچ کیا ہے اور اب ایپل نے اپنی مصنوعات پر لوگوں کو نئی رعایت اور پیشکش فراہم کی ہے۔ 3 اکتوبر سے سیل کا آغاز ہوگا جہاں ایپل اپنے صارفین کو آئی فون، آئی پیڈ، میک بک اور دیگر مصنوعات پر رعایت دے گا۔ اگر آپ ایپل کی مصنوعات براہ راست برانڈ سے خریدتے ہیں تو یہ سیل ایسے ہی افراد کے لیے ہے۔ ایپل نے ان پیشکشوں اور رعایتوں کے بارے میں زیادہ نہیں بتایا کہ وہ اپنی مصنوعات پر کس طرح کی پیشکش فراہم کرے گا، تاہم ایپل نے اپنے ہوم پیج پر فروخت کے حوالے سے بتایا کہ ہمارے فیسٹیو آفر 3 اکتوبر سے شروع ہوگا۔,Technology
491,پاکستان کے خلائی، ماحولیاتی تحقیق کے سفر میں ایک اور اہم سنگ میل,https://urdu.arynews.tv/suparco-space-applications-research-centre/,گلگت: گلگت بلتستان میں پہلے اسپیس ایپلی کیشنز اینڈ ریسرچ سینٹر کے قائم کے ساتھ پاکستان نے خلائی اور ماحولیاتی تحقیق کے سفر میں ایک اور اہم سنگ میل عبور کر لیا۔ خلائی اور تحقیقی مرکز کا افتتاح وزیر اعلیٰ حاجی گلبر خان نے کیا۔ ان کا کہنا تھا کہ گلگت میں سپارکو آفس کا افتتاح کرنا گلگت بلتستان حکومت کیلیے اعزاز ہے، پوری دنیا میں ٹیکنالوجی کی افادیت مسلمہ ہے۔ انہوں نے کہا کہ گلگت بلتستان کے گلیشیرز کی سپر ویژن اگر سپارکو اس طرح کرے تو ایک بڑا کام ہوگا، جن مسائل کے حل میں برسوں لگتے تھے وہ جدید ٹیکنالوجی سے بروقت حل ہوں گے، گلگت بلتستان کے تمام اداروں کو سپارکو سے مستفید کریں گے۔ اس موقع پر چیئرمین سپارکو محمد یوسف خان نے پہلے خلائی تحقیقی مرکز کے قیام پر وزیر اعلیٰ کی کوششوں کی ستائش کی اور گلگت بلتستان کے عوام کو مبارکباد دی۔ محمد یوسف خان کا کہنا تھا کہ ایٹماسفیئر ریسرچ کمیشن خلا سے فائدہ اٹھانے میں اہم سنگ میل ہے، سپارکو پائیدار ترقی کیلیے ٹیکنالوجی مرکز موسمیاتی تبدیلی کے انتظام کیلیے تیار ہے۔ چیئرمین سپارکو نے کہا کہ گلیشیئر پگھلنے و دیگر آفات کے چیلنجوں سے نمٹنے کیلیے تیار ہیں، گلگت بلتستان کے گلیشیر قومی اثاثہ ہیں، سیاحت کے فروغ کیلیے بھی سپارکو اپنا کردار ادا کرے گا۔,Technology
492,واٹس ایپ صارفین کی سیکیورٹی کیلئے اہم اقدام، نیا فیچر پیش,https://urdu.arynews.tv/whatsapp-users-security-system-new-feature/,کیلیفورنیا : ٹیکنالوجی کمپنی میٹا کی ذیلی پیغام رساں ایپلی کیشن واٹس ایپ انتظامیہ اپنے صارفین کی سیکیورٹی معاملات کو بہتر بنانے اور سہولیات کی فراہمی کے لیے اقدامات کرتی رہتی ہے۔ اس حوالے سے واٹس ایپ ایک نیا زبردست فیچر متعارف کرانے جارہا ہے جس کی مدد سے صارفین سائبر کرائم اور فراڈ سے خود کو محفوظ رکھ سکیں گے۔، آن لائن فراڈ کرنے والوں کی جانب سے اکثر نقصان دہ لنکس پر مشتمل پیغامات بھیجے جاتے ہیں جن پر کلک کرنے سے لوگوں کے اکاؤنٹس ہیک ہوسکتے ہیں، جس کے نتیجے میں ڈیوائس میں نقصان دہ سوفٹ ویئر انسٹال اور آپ کا ذاتی ڈیٹا چوری ہوسکتا ہے۔ اس صورتحال سے صارفین کو بچانے کیلیے واٹس ایپ کی جانب سے ایک ایسا سیکیورٹی فیچر متعارف کرایا جا رہا ہے جو اس خطرے سے صارفین کو تحفظ فراہم کرے گا۔ غیرملکی میڈیا رپورٹ کے مطابق اینڈرائیڈ کے نئے اپ ڈیٹ (بیٹا ورژن) میں واٹس ایپ نے ایسا سیفٹی اسکرین نامی نیا فیچر متعارف کرایا ہے جو آپ کو ان نقصان دہ لنکس سے محفوظ رکھے گا۔ آپ جب بھی کسی نامعلوم فرد کی جانب سے پیغام موصول کریں گے، آپ کی ڈیوائس پر ایک سیفٹی اسکرین نمودار ہوگی جس کے ذریعے آپ مذکورہ اکاؤنٹ کو بلاک یا رپورٹ کرسکیں گے۔ سیفٹی اسکرین کے اس فیچر کے ذریعے صارفین لنکس کو سرچ کرسکیں گے۔ اس کے علاوہ اس فیچر کی مدد سے آپ پیغام بھیجنے والے کا نام، ملک کا کوڈ اور دیگر تفصیلات بھی حاصل کرسکتے ہیں۔ Comments,Technology
493,تھریڈز نے صارفین کو بڑی سہولت فراہم کردی,https://urdu.arynews.tv/threads-users-feature-introduction-location-sharing/,تھریڈز انتطامیہ نے صارفین کو بڑی خوشخبری سنادی، اہم فیچر متعارف کرادیا گیا ہے جس کے بعد انہیں ایک اور سہولت میسر ہوگئی۔ تفصیلات کے مطابق میٹا کے سوشل میڈیا پلیٹ فارم تھریڈز میں لوکیشن ٹیگنگ فیچر متعارف کرایا گیا ہے۔ اس فیچر کے ذریعے آپ اپنی پوسٹس میں کسی لوکیشن کا اضافہ کرسکیں گے، یہ فیچر ابھی محدود صارفین کو دستیاب ہے۔ رپورٹ کے مطابق یہ فیچر انسٹا گرام کے لوکیشن ٹیگنگ سے ملتا جلتا ہے۔ جس کسی صارف کی جانب سے تھریڈز میں لوکیشن تک رسائی دی جائے گی تو آپ ٹیگ کی گئی لوکیشن کے اردگرد موجود مقامات کی فہرست دیکھ سکیں گے۔ آپ خود بھی کسی مقام کو سرچ کرسکیں گے۔ کمپنی کے مطابق لوکیشن شیئرنگ کو استعمال کرکے صارفین کو ان کے قریبی مقامات کے پیش نظر رکھ کر زیادہ بہتر مواد دکھایا جائے گا۔ اس فیچر سے تھریڈز سرچ کو بھی بہتر بنانے میں مدد ملے گی جو ابھی صارفین کی توقعات میں پورا اترنے میں ناکام رہی ہے۔ یہ تبدیلی اس وقت بھی کمپنی کے لیے اہم ثابت ہوگی جب تھریڈز میں اشتہارات کا اضافہ کیا جائے گا۔ مارک زکربرگ نے گزشتہ دنوں کہا تھا کہ کمپنی کی جانب سے تھریڈز کو بہتر بنانے کا سلسلہ جاری رہے گا اور پھر اس پلیٹ فارم میں اشتہارات کا اضافہ کیا جائے گا۔ Comments,Technology
494,گوگل فوٹوز کے نئے ٹولز متعارف,https://urdu.arynews.tv/google-photos-new-tools-introducing/,دنیا کے سب سے بڑے سرچ انجن گوگل نے اپنی فوٹو ایپ میں ویڈیو ایڈیٹر کے لیے نئے فیچرز متعارف کرانے کا اعلان کیا ہے جس کا مقصد اینڈرائیڈ اور آئی او ایس پر صارفین کے لیے ویڈیو ایڈیٹنگ کو آسان بنانا ہے۔ اپ ڈیٹ میں مصنوعی ذہانت سے چلنے والے ٹولز اور موجودہ خصوصیات تک رسائی سمیت متعدد تبدیلیاں متعارف کرائی گئی ہیں۔ گوگل فوٹو کی طرف سے اعلان کردہ نئی کلیدی تبدیلیوں میں سے ایک صارف انٹرفیس ہے، جہاں ویڈیو ایڈیٹنگ ٹولز اب زیادہ نمایاں طور پر دکھائے جاتے ہیں، جس سے صارفین کو تیزی سے ایڈیٹنگ کرنے اور پھر اسے لانچ کرنے کی اجازت ملتی ہے۔ متعارف کرائے گئے نئے ٹولز میں ایک اپ ڈیٹڈ ٹرم فیچر بھی ہے، جو ویڈیو کلپس کو کاٹنے کے لیے زیادہ درست طریقے سے کنٹرول بٹن پیش کرتا ہے۔ گوگل فوٹو ایپ میں آٹو انہینس ٹول صارفین کو رنگوں کو ایڈجسٹ کرنے اور صرف ایک ٹیپ کے ساتھ اپنی فوٹیج کو بہتر بنانے کی اجازت دیتا ہے، جبکہ اسپیڈ کنٹرول کی خصوصیت صارفین کو اپنی ویڈیوز کی رفتار میں ترمیم کرنے کی سہولت دیتی ہے ، جس سے تیز یا سست پلے بیک ممکن ہوتا ہے۔ اس کے علاوہ گوگل فوٹوز اے آئی سے چلنے والے ویڈیو پری سیٹ جاری کر رہا ہے جو ایڈیٹنگ کو زیادہ بہتر بنانے کے لیے ڈیزائن کیا گیا ہے۔ یہ پری سیٹ خود بخود ویڈیوز کو ٹریم یعنی کٹ کرسکتے ہیں، روشنی کو ایڈجسٹ کرسکتے ہیں، رفتار کو کنٹرول کرسکتے ہیں اور متحرک موشن ٹریکنگ، مرکزی موضوع پر زومنگ، یا حرکت کو سست کر کے سیکونس بنانے جیسے طریقے لاگو کرسکتے ہیں۔ Comments,Technology
495,گوگل میپ استعمال کرنے والوں کیلئے اہم خبر,https://urdu.arynews.tv/google-maps-earth-updates/,گوگل ارتھ میں تاریخی تصاویر کا اضافہ کیا گیا ہے، اس کے ساتھ ساتھ 80 سے زائد مقامات پر اسٹریٹ ویو کو اپ ڈیٹ کرتے ہوئے آرٹیفشل انٹیلی جینس (اے آئی) کی مدد سے زیادہ شفاف اور صاف تصاویر فراہم کی گئی ہیں۔ اس حوالے سے گوگل انتطامیہ کا کہنا ہے کہ وقت کے ساتھ ساتھ دنیا تیزی سے تبدیل ہورہی ہے شہر پھیلتے جا رہے ہیں، ان تبدیلیوں کے پیش نظر صارفین کی سہولت کیلئے گوگل ارتھ اور اسٹریٹ ویو میں نئی اپ ڈیٹس متعارف کرائی جارہی ہیں۔ غیر ملکی خبر رساں ادارے کیرپورٹ کے مطابقاس مقصد کے لیے گوگل نے اپنی نئی کیمرا ٹیکنالوجی کو استعمال کیا ہے جس کی مدد سے صارفین گھر بیٹھے مختلف مقامات کا نظارہ اور اس سے متعلق تفصیلات و تصاویر باآسانی دیکھ سکیں گے۔ کمپنی نے بتایا ہے کہ گوگل کی جانب سے گوگل ارتھ پر بھی توجہ مرکوز کی گئی ہے اب صارفین بہت جلد ہمارے سیارے کے ماضی میں جھانک سکیں گے۔ اس کے لیے تاریخی تصاویر (ہسٹوریکل امیجری) نامی فیچر گوگل ارتھ کے ویب ورژن میں متعارف کرایا جائے گا۔ اس کی مدد سے صارفین گزشتہ 80 سال کی سیٹلائیٹ اور فضائی تصاویر کو دیکھ کر سمجھ سکیں گے کہ ہمارے سیارے پر 8 دہائیوں دوران کیا کچھ تبدیل ہوا ہے۔ گوگل کمپنی کے مطابق گوگل میپس اور ارتھ پر تصاویر کا معیار آرٹی فیشل انٹیلی جنس (اے آئی) ٹیکنالوجی کی مدد سے مزید بہتر بنایا جارہا ہے۔ Comments,Technology
496,زمین کا نیا چاند ’مِنی مون‘ اتوار سے مدار میں، نظر آئے گا یا نہیں؟,https://urdu.arynews.tv/earths-new-moon-pt5-2024-in-orbit-from-29-september/,زمین کو ایک نیا چاند ملنے والا ہے جو اتوار 29 ستمبر سے زمین کے مدار میں چکر لگانا شروع کر دے گا اسے پی ٹی فائیو 2024 کا نام دیا گیا ہے۔ ماہرین فلکیات کا کہنا ہے کہ زمین کو ایک اور چاند ملنے والا ہے جو اتوار 29 ستمبر سے زمین کے مدار میں چکر لگانا شروع کر دے گا۔ یہ ہمارے زمین کے معمول کے چاند سے بہت چھوٹا ہوگا اس لیے اسے مِنی مون بھی قرار دیا گیا ہے جب کہ اس کا آفیشل نام ’’PT5-2024‘‘ دیا گیا ہے۔ ماہرین کا کہنا ہے کہ یہ سیارچہ 29 ستمبر کو زمین کا مِنی مون بن جائے گا جو 57 دن تک زمین کے مدار میں چکر لگائے گا اور اس کے بعد 25 نومبر کو واپس سورج کے گرد مدار کی طرف واپس چلا جائے گا۔ ماہرین کے مطابق زمین کا اپنا چاند تو چار ارب سال سے اس کے ساتھ موجود ہے، لیکن یہ منی مون صرف دو مہینے تک ہی زمین کے مدار میں چکر لگائے گا۔ محققین کا یہ خیال ہے کہ یہ سیارچہ یا خلائی چٹان ممکنہ طور پر چاند کا حصہ تھی اور جو اجرام فلکی زمین سے 28 لاکھ میل کے فاصلے پر ہو وہ منی مون کہلاتا ہے۔ اس سے قبل سیارچہ این ایکس ون 1981 اور پھر 2022 میں مختصر عرصے کے لیے ’منی مون‘ بنی تھیں۔ اسی حوالے سے سپارکو کے ڈویژنل ہیڈ ایسٹرانومی اینڈ ایسٹروفزکس غلام مصطفیٰ لغاری نے کہا کہ ایسے مِنی چاند مریخ اور مشتری کے درمیان جو بیلٹ ہے جو پندرہ سے 30 کروڑ کلومیٹر دور زمین سے ہے اگر زمین کے قریب آتے ہیں۔ خلائی ماہر نے کہا کہ خلا سے کوئی بھی پتھر یا چیز اگر وہ زمین سے 15 سے 45 لاکھ کلومیٹر کے فاصلے کے درمیان آ جائے تو زمینی کشش ثقل کی وجہ سے وہ ٹریپ ہوکر زمین کے مدار میں چکر لگانے لگتی ہے اور جب تک وہ اس کے زیر اثر رہتی ہے چکر لگاتی ہے اور پھر واپس چلی جاتی ہے۔ ان کا دورانیہ چند ماہ سے چند سال تک ہو سکتا ہے۔ انہوں نے یہ بھی بتایا کہ ماضی میں ڈائناسارز کا خاتمہ ایسے ہی خلائی پتھروں کی زمین پر آمد کی وجہ سے ہوا تھا تو زمین کو مستقبل میں ان سے جو خطرات لاحق ہوسکتے ہیں، اس لیے ان پر نظر رکھنا ضروری ہے اور بین الاقوامی سطح پر اس کو دیکھنے کا پروگرام امریکی خلائی ادارہ ناسا سپروائز کر رہا ہے۔ غلام مصطفیٰ نے بتایا کہ اس بار جو منی چاند ہماری زمین کے مدار میں آ رہا ہے اس کو انسانی آنکھ یا عام دوربین سے دیکھنا نا ممکن ہے کیونکہ اس کا سائز بہت چھوٹا اور ایک محتاط اندازے کے مطابق 10 سے 11 میٹر ہے جب کہ اس کا زمین سے قریب تر فاصلہ بھی 35 لاکھ کلومیٹر ہوگا جب کہ ہماری زمین کے اصل چاند کا سائز بہت بڑا تقریباً ساڑھے تین ہزار کلومیٹر ڈایا میٹر ہے اور وہ زمین سے صرف 3 لاکھ 84 ہزار کلومیٹر کے فاصلے پر ہے اس لیے ہمیں وہ چمکتا دمکتا دکھائی دیتا ہے۔,Technology
497,واٹس ایپ کا ویڈیو کال کے تجربے کو بہتر بنانے کیلیے بڑا اقدام,https://urdu.arynews.tv/whatsapp-video-call-ar-feature/,دنیا بھر میں مقبول میسجنگ پلیٹ فارم واٹس ایپ نے اپنے صارفین کے ویڈیو کال کے دوران تجربے کو بہتر بنانے کیلیے بڑا اقدام اٹھا لیا۔ میڈیا رپورٹس کے مطابق واٹس ایپ کا نیا اے آر فیچر اس کی تازہ ترین اپڈیٹ میں موجود ہے۔ فیچر کے ذریعے صارفین نئے ویژول ٹولز کے ساتھ اپنی گفتگو کو بہتر بنا سکیں گے۔ میسجنگ ایپلیکیشن صارفین کو زبردست ایفیکٹس کو کیمرے میں شامل کرنے کی اجازت دے کر فیچر کو بہتر کر رہی ہے۔ کیمرہ کے آپشن میں ایک نیا فلٹر بٹن متعارف کروایا گیا ہے جو صارفین کو فلٹر لگانے کی اجازت دے گا جس سے ان کی تصاویر اور ویڈیوز مزید بہتر ہوں گے۔ یہ ایفیکٹس صرف ویڈیو کالز کے دوران دستیاب ہوں گے اور صارفین اپنے کیمروں کے ذریعے ان تک رسائی حاصل کر سکتے ہیں۔ صارفین کو ایسے فلٹرز میسر ہوں گے جو چہرے پر داغ دھبوں یا جلد کے ناہموار رنگوں کو کم کر کے ان کی رنگت کو بڑھانے میں مدد کریں گے۔ دوسری جانب واٹس ایپ نے بیک گراؤنڈ تبدیل کرنے والے فیچر کو بھی متعارف کروایا ہے جو پہلے ویڈیو کالز کے دوران دستیاب تھا۔ فی الحال اس فیچر تک صرف بیٹا ٹیسٹرز کو رسائی حاصل ہے لیکن آنے والوں دنوں میں اسے صارفین کیلیے دستیاب کر دیا جائے گا۔,Technology
498,ایلون مسک کی اٹلی کی وزیر اعظم  کے ساتھ ڈیٹنگ کی تصاویر، حقیقت سامنے آگئی؟,https://urdu.arynews.tv/elon-musk-dating-italian-prime-minister-giorgia-meloni/,اٹلی کی وزیرِاعظم جارجیا میلونی کے ساتھ ٹیکنالوجی کمپنی ٹیسلا کے بانی ایلون مسک کی ایک اور تصویر سوشل میڈیا کی زینت بن گئی۔ غیر ملکی ذرائع ابلاغ کے مطابق دونوں کی ملاقات حال ہی میں نیویارک میں ایک ایوارڈ تقریب کے دوران ہوئی تھی، جہاں ایلون مسک نے اٹلی کی وزیرِاعظم کی تعریف بھی کی تھی، جس پر جارجیا میلونی نے ان کا شکریہ بھی ادا کیا تھا۔ تاہم اب اس ملاقات کی اب ایک اور تصویر سوشل میڈیا پر وائرل ہورہی ہے، جس پر سوشل میڈیا صارفین کی جانب سے ملے جلے رد عمل کا اظہار کیا جارہا ہے۔ سوشل میڈیا صارفین کا کہنا ہے کہ یہ دونوں ڈیٹنگ کر رہے ہیں، انٹرنیٹ صارفین کی جانب سے اس ردِعمل پر ایلون مسک نے جواب دیا ہے کہ ہم ڈیٹنگ نہیں کر رہے۔ اس سے قبل امریکا کے صدارتی امیدوار ڈونلڈ ٹرمپ اور ٹیسلا، ایکس اور اسپیس ایکس جیسی کمپنیوں کے مالک کی ڈانس کی ویڈیو وائرل ہوگئی تھی۔ سوشل میڈیا پر وائرل ہونے والی ویڈیو میں بظاہر ٹیسلا کے بانی اور ٹرمپ ’بی گیز‘ کے مشہور گانے‘اسٹے ان آلائیو’پر ساتھ ڈانس کرتے دکھائی دے رہے ہیں۔ اس ویڈیو کو ایلون مسک نے اپنے ایکس اکاؤنٹ پر بھی شیئر کیا جسے 1.2 ملین سے زائد بار دیکھا جاچکا ہے۔ ویڈیو کی حقیقت کیا ہے؟ دراصل یہ ویڈیو اصل نہیں ہے بلکہ آرٹی فیشل انٹیلی جنس (اے آئی) کی مدد سے بنائی گئی ہے۔ یہ ویڈیو سب سے پہلے امریکی سینیٹر مائیک لی نے شیئر کی تھی جسے بعد میں ٹیسلا کے بانی نے بھی اپنے اکاؤنٹ سے شیئر کیا۔ ٹیسلا کے بانی نے مذاق کرتے ہوئے لکھا کہ اب ناقدین کہیں گے کہ یہ آے آئی سے بنائی گئی ویڈیو ہے۔,Technology
499,ایپل کا آئی فون 16 پرومیکس قسطوں پر دینے کا اعلان,https://urdu.arynews.tv/iphone-16-pro-two-years-easy-installment-plan/,ایپل نے اپنا نیا آئی فون 16 پرومیکس صارفین کی سہولت کے لیے قسطوں پر دینے کا اعلان کردیا۔ ایپل کی جانب سے نیا آئی فون 16 گزشتہ دنوں فروخت کے لیے پیش کیا گیا ہے تاہم اب کمپنی نے صارفین کے لیے آسان قسطوں کی سہولت بھی متعارف کروادی ہے۔ ایپل کی آفیشل ویب سائٹ کے مطابق جو صارفین آئی فون 16 پرو میکس یکمشت قیمت ادا کرکے خریدنے کی صلاحیت نہیں رکھتے وہ اسے 2 سالوں کی آسان اقساط پر بھی حاصل کر سکتے ہیں۔ دو سالہ منصوبے کے تحت، آئی فون 16 پرو میکس 256جی بی کے لیے ماہانہ قسط  49.95 ڈالر  ہوگی جبکہ آئی فون 16 پرو 512جی بی کے لیے 58.29 ڈالر ہوگی۔ اسی طرح، آئی فون 16 پرو میکس 1ٹی بی کی ماہانہ قسط 66.6 ڈالر ہوگی۔ آئی فون 16 پرو میکس 256جی بی کی قیمت 1199 ڈالر ہے جبکہ 512جی بی اور 1ٹی بی اسٹوریج کی قیمتیں بالترتیب 1399 اور 1599  ڈالر ہیں۔ واضح رہے کہ آئی فون 16 پرو میکس،  آئی فون 16 پرو جتنا ہی طاقتور اور جدید ہے تاہم ان دونوں میں سب سے بڑا فرق ان کے سائز کا ہے۔ آئی فون 16 پرو میکس کا اسکرین سائز 6.9 انچ ہے جبکہ آئی فون 16 پرو کا اسکرین سائز 6.3 انچ اور بیس ماڈل آئی فون 16 کا اسکرین سائز 6.1 انچ ہے۔ اس میں سپر ریٹینا ایکس ڈی آر ڈسپلے کے ساتھ پرو موشن ٹیکنالوجی بھی شامل ہے اور ہمیشہ آن ڈسپلے کی خصوصیت بھی موجود ہے۔آئی فون 16 پرو میکس اے18 پرو چپ سے چلتا ہے، جس میں 6 کور سی پی یو، 6 کور جی پی یو اور 16 کور نیورل انجن شامل ہیں جو ایپل کی انٹیلیجنس کو ایک نئی سطح پر لے جاتے ہیں۔ آئی فون 16 پرو میں گریڈ 5 ٹائٹینیم ڈیزائن ہے جس میں ایک نیا، بہتر مائیکروبلاسٹڈ فنش ہے۔ ٹائٹینیم ان دھاتوں میں سے ایک ہے جن کی طاقت اور وزن کا تناسب سب سے زیادہ ہے جس کی وجہ سے یہ ماڈلز بے حد مضبوط اور حیرت انگیز حد تک ہلکے ہیں۔ نئے 48ایم پی فیوژن کیمرے اور دوسری جنریشن کے کواڈ پکسل سینسر کے ساتھ، آئی فون 16 پرو آپ کو ویڈیو موڈ میں 4کے 120 ایف پی ایس ڈولبی ویژن یا سلو مو میں ویڈیو ریکارڈ کرنے دیتا ہے۔,Technology
500,دفاعی خلیے خود کینسر کیوں پھیلانے لگتے ہیں؟ سائنس دانوں کی ٹیم نے وجہ تلاش کر لی,https://urdu.arynews.tv/immune-cells-paf-factor-cancer/,عام طور پر جسم کے دفاعی خلیے (Immune cells) انفیکشن اور کینسر سے بچاتے ہیں، لیکن کچھ خاص حالات میں یہ دفاعی نظام خود کینسر پھیلانے کا سبب بھی بن سکتا ہے۔ سائنس دانوں کی ایک ٹیم نے تحقیق کے بعد انکشاف کیا ہے کہ جسم کے مدافعتی خلیے ایک خاص مالیکیول کی مدد سے کینسر کے فروغ میں اہم کردار ادا کرنے والے خلیے بن سکتے ہیں۔ یونیورسٹی آف روچسٹرمیڈیکل سینٹر کے مائیکروبیالوجی اور امیونولوجی کے پروفیسر مِنسو کِم نے سائنس دانوں کی ایک ٹیم کے ساتھ خلیات کے مابین ٹیومر میں ہونے والے تعاملات کا مطالعہ کیا، اور ان عوامل کو تلاش کیا جو دفاعی خلیے کو مفید سے نقصان دہ بننے پر مجبور کرتے ہیں۔ کینسر کے بارے میں یہ کہا جاتا ہے کہ یہ ’’ایک ایسا زخم ہے جو مندمل نہیں ہوتا‘‘ اس کا مطلب یہ ہے کہ مدافعتی نظام حملہ آور ٹیومر خلیوں کو ختم کرنے سے قاصر ہے۔ تاہم اس نئی دریافت میں اس بات کی تصدیق کی گئی ہے کہ ایک ایسا کلیدی مالیکیول ہے، جو اِن مدافعتی خلیوں کو جو عام طور پر انفیکشن اور کینسر کے خلاف حفاظت کرتے ہیں، دوبارہ پروگرام کر دیتا ہے، اور اس طرح انھیں ’’برے خلیوں‘‘ میں بدل دیتے ہیں جو کینسر کی نشوونما کو فروغ دیتے ہیں۔ اس تحقیق میں انکشاف ہوا کہ پلیٹلیٹ-ایکٹیویٹنگ فیکٹر (PAF) وہ کلیدی مالیکیول ہے جو مدافعتی خلیوں کو کنٹرول کرتا ہے، پی اے ایف نہ صرف کینسر کو فروغ دینے والے خلیوں کو متحرک کرتا ہے، بلکہ یہ مدافعتی نظام کی کینسر کے خلاف لڑنے کی صلاحیت کو بھی دبا دیتا ہے۔ سائنسی جریدے PNAS میں شائع شدہ اس مقالے کے مطابق سائنس دانوں نے یہ بھی پایا کہ متعدد اقسام کے کینسرز ایک ہی پی اے ایف (پلیٹلیٹ کو متحرک کرنے والا مالیکیول) سگنلز پر انحصار کرتے ہیں، پروفیسر کِم نے کہا کہ یہ وہ چیز ہے جو سب سے زیادہ اہم ہو سکتی ہے، کیوں کہ اگر ہمیں کوئی ایسا علاج مل جاتا ہے جو پی اے ایف میں مداخلت کر سکتا ہے، تو پھر یہ ممکنہ طور پر کینسر کی کئی اقسام پر لاگو ہو سکے گا۔,Technology
501,واٹس ایپ  صارفین کی بڑی مشکل آسان ہوگئی,https://urdu.arynews.tv/learn-how-to-instantly-mark-all-messages-as-read/,"واٹس ایپ جو آج کل باہمی رابطوں کا ایک ذریعہ ہے، اکثر صارفین کو ہمیشہ ان کا نوٹیفکیشن بار بغیر پڑھے ہوئے پیغامات سے بھرا ہوا نظر آتا ہے، اب چاہے وہ نہ ختم ہونے والے گروپ چیٹس ہوں، کام کی اپڈیٹس، یا خاندان کے پیغامات کی بھرمار ، تمام پیغامات کو پڑھنا یا ہر ایک کا جواب دینا ہمیشہ ممکن نہیں ہوتا۔ صارفین کی یہ پریشانی ختم ایک ٹرک تلاش کر لی گئی ، جس سے آپ تمام پیغامات پڑھے بغیر فوراً پڑھے گئے کے طور پر نشان لگا سکتے ہیں، اس سے آپ ہر چیٹ ونڈو کو الگ سے کھولنے اور ایک ایک کرکے ڈیلیٹ کرنے کی پریشانی سے بچ جائیں گے۔ مرحلہ 1: WhatsApp ایپ کھولیں اور مین چیٹ اسکرین پر جائیں۔ یہاں آپ اپنی حالیہ بات چیت دیکھ سکتے ہیں۔ مرحلہ 2: فلٹر بٹن دیکھنے کے لیے نیچے کی طرف سوائپ کریں۔ آپ کو ""All”، ""Unread”، ""Favorites”، اور ""Groups” کے آپشنز نظر آئیں گے۔ مرحلہ 3: ""Unread” بٹن کو دبائے رکھیں، جس سے یہ ایک چھپا ہوا آپشن ظاہر کرے گا۔ مرحلہ 4: اس میں ""Mark as read” کا آپشن منتخب کریں۔ جیسے ہی آپ اسے دبائیں گے، آپ کی تمام نا پڑھے گئے پیغامات کی نوٹیفکیشنز ختم ہو جائیں گی، یا یوں کہہ لیں کہ ایسا شو ہوگا جیسے آپ نے انہیں پڑھ لیا ہے۔ یہ آسان واٹس ایپ ٹرک آپ کو بغیر پڑھے ہوئے پیغامات کے مسلسل بوجھ سے آزاد کرتے ہوئے اپنی گفتگو کو مؤثر طریقے سے منظم کرنے کی اجازت دیتی ہے۔ اس ٹرک سے ان صارفین کو زیادہ فائدہ ہوگا جو متعدد واٹس ایپ گروپس کا حصہ ہیں اور ان کے لیے تمام میسجز کو پڑھنا ممکن نہیں ہوتا۔",Technology
502,iOS 18 میں ایسا نیا کیا ہے، جو آئی فونز پر پہلے کبھی نہیں تھا!,https://urdu.arynews.tv/whats-new-in-ios-18-never-seen-before-on-iphones/,"ایپل کمپنی نے iOS 18 سسٹم کے ذریعے ایک ایسا نیا فیچر بھی متعارف کرایا گیا ہے جس کی سہولت پہلے آئی فون صارفین کو نہیں تھی۔ آئی فون بنانے والی ایپل کمپنی نے آپریٹنگ سسٹم آئی او ایس 18 متعارف کرایا ہے جس کے ذریعے اب آئی فون کے صارفین بھی کال ریکارڈنگ سے لطف اندوز ہو سکتے ہیں۔ اس میں نہ صرف آپ کال ریکارڈ کر سکیں گے بلکہ اس کو محفوظ بھی رکھ سکیں گے۔ ڈیجیٹ ان ویب سائٹ کے مطابق آئی او ایس 18 میں ایسے کئی فیچرز متعارف کرائے گئے ہیں جو پہلے صرف اینڈرائیڈ فونز پر ہی دستیاب تھے اور ان میں سے ایک کال ریکارڈنگ فیچر ہے۔ اس سے قبل آئی فون صارفین اپنے موبائل فون پر کال ریکارڈنگ نہیں کر سکتے تھے اور انہیں ایسا کرنے کے لیے تھرڈ پارٹی ایپس کا استعمال کرنا پڑتا تھا۔ تاہم اب آئی او ایس 18 کے متعارف ہونے سے آئی فون صارفین بھی براہ راست اس فیچر سے لطف اندوز ہو سکتے ہیں۔ iOS 18 میں فون کال ریکارڈز کرنے کا طریقہ کار بھی انتہائی آسان ہے اور اس کے لیے آپ کو اپنے فون پر آنے والی کال کو ریکارڈ کے آپشن سے جوڑنا ہوگا جو اسکرین پر آپ کو ریکارڈ بٹن کی صورت نظر آئے گا۔ تاہم یہ کوئی صوابدیدی فیچر نہیں ہے۔ ایک بار ریکارڈنگ شروع ہونے کے بعد دونوں صارفین کو کال کے ریکارڈ ہونے سے متعلق مطلع کیا جائے گا۔ iOS 18 پر چلنے والے آئی فونز پر کال ریکارڈ کرنے کا مرحلہ وار طریقہ: مرحلہ 1: اپنے آئی فون پر کسی کو کال کریں۔ مرحلہ 2: کال منسلک ہونے کے بعد، کال اسکرین کے اوپری بائیں کونے میں ""ریکارڈ” بٹن کو کلک کریں۔ مرحلہ 3: ایک پرامپٹ دونوں فریقوں کو مطلع کرے گا اور ریکارڈ شدہ یہ آواز سنائی دے گی کہ ""یہ کال ریکارڈ کی جائے گی۔” مرحلہ 4: آپ نوٹیفکیشن کو مخفی نہیں رکھ سکتے، اگر آپ ایسا کرتے ہیں تو ریکارڈنگ خود بخود رک جائے گی۔ مرحلہ 5: ریکارڈنگ کو روکنے کے لیے، ""اسٹاپ” بٹن پر کلک کریں۔ مرحلہ 6: مذکورہ کال کی ریکارڈنگ کا ٹرانسکرپٹ نوٹس ایپ میں محفوظ ہو جائے گا۔ آپ کو اس تک رسائی کے لیے پہلے نوٹس ایپ پر جانا ہوگا۔ پھر ""کال ریکارڈنگز” کے فولڈر میں جا کر اپنی مطلوبہ ریکارڈنگ کی نقل حاصل کر سکتی ہیں۔ ٹرانسکرپشن کی خصوصیت صرف مخصوص زبانوں تک محدود ہے جیسے کہ انگریزی (امریکہ، برطانیہ، آسٹریلیا، کینیڈا، بھارت، نیوزی لینڈ، سنگاپور)، ہسپانوی (امریکہ، میکسیکو)، جاپانی، مینڈارن چینی، کینٹونیز، اور پرتگالی (برازیل)۔",Technology
503,بھارت میں آئی فون 16 سیریز کی فروخت شروع، قیمت کیا ہے؟,https://urdu.arynews.tv/iphone-16-series-available-apple-stores-india/,"ممبئی: آج سے بھارت میں بھی معروف ٹیکنالوجی کمپنی ایپل نے اپنی نئی آئی فون 16 سیریز کی فروخت کا آغاز کردیا ہے۔ غیر ملکی ذرائع ابلاغ کے مطابق یہ سیریز 9 ستمبر 2024 کو کمپنی کے سالانہ ایونٹ ’اِٹس گلو ٹائم‘ میں مصنوعی ذہانت (اے آئی) کی خصوصیات کے ساتھ متعارف کروائی گئی تھی۔ فروخت کے آغاز سے قبل ہی ممبئی کے بی کے سی (باندرا کرلا کمپلیکس) میں واقع اسٹور پر خریداروں ہجوم اُمڈ آیا تھا اور کئی لوگ اسٹور کے کھلنے کا بے چینی سے انتظار کر رہے تھے جبکہ ملک کے دیگر شہروں میں بھی لوگ آئی فون 16 خریدنے کے لئے کوششوں میں مصروف ہیں۔ بھارتی میڈیا رپورٹس کے مطابق ایک صارف کا کہنا تھا کہ گزشتہ 21 گھنٹوں سے قطار میں کھڑا ہوں۔ میں کل صبح 11 بجے یہاں پہنچا تھا اور آج صبح 8 بجے اسٹور میں داخل ہونے والا پہلا شخص ہوں گا۔ میں اس فون کے لیے بہت پرجوش ہوں اور اس کے لیے ممبئی کا ماحول بھی بالکل نیا ہے۔ بھارت میں آئی فون 16 اور آئی فون 16 پلس کو پانچ رنگوں الٹرامرین، ٹیل، پنک، سفید اور سیاہ میں صارفین کے لئے پیش کیا گیا ہے۔ ان ماڈلز میں 128GB ،256GB، اور 512GB اسٹوریج کے اختیارات موجود ہیں۔ آئی فون 16 کی ابتدائی قیمت 79,900 روپے اور آئی فون 16 پلس کی ابتدائی قیمت 89,900 روپے رکھی گئی ہے۔ آئی فون 16 پرو میکس (256GB) کی قیمت 1,44,900 روپے ہے جبکہ آئی فون 16 پرو (128GB) کی ابتدائی قیمت 1,19,900 روپے ہے۔ خصوصیات کی اگر بات کی جائے تو اس میں کیمرہ کیپچر بٹن دیا گیا ہے جس کی مدد سے صارف ایک کلک میں کیمرہ کو کھول سکتے ہیں اور تصاویر لے سکتے ہیں۔ اس کے علاوہ آئی فون 16 میں 6.1 انچ اور آئی فون 16 پلس میں 6.7 انچ کا ڈسپلے دیا گیا ہے، جس کی برائٹنس 2000 نٹس تک ہے۔",Technology
504,ویڈیو گیمنگ کے شوقین نوجوانوں کے لیے اہم خبر,https://urdu.arynews.tv/video-gaming-cyber-attacks-kaspersky-report/,ویڈیو گیمنگ کے شوقین نوجوانوں پر سائبر حملوں کی تعداد میں اضافے کا انکشاف ہوا ہے۔ کیسپرسکی رپورٹ کے مطابق رواں سال کے 6 ماہ میں ویڈیو گیمنگ کے شوقین نوجوانوں پر سائبر حملوں میں 30 فیصد اضافہ ہوا ہے۔ رپورٹ میں بتایا گیا ہے کہ سائبر جرائم پیشہ افراد مقبول گیمز کو لالچ کے طور پر استعمال کرتے ہیں۔ کیسپرسکی رپورٹ میں بچوں کے مشہور ویڈیو گیمز کے باعث ممکنہ خطرات کا تجزیہ کیا گیا جس کے مطابق جولائی 2023 سے جون 2024 تک ایک لاکھ 32 ہزار سے زائد صارفین کو سائبر حملوں کا نشانہ بنایا گیا۔ سیکیورٹی ماہر واسیلی کولسنیکوف کے مطابق ہماری پوری تحقیق کے دوران دیکھا گیا کہ بچوں پر حملے سائبر کرمنلز کی سرگرمیوں کا ایک عام ویکٹر بن رہے ہیں یہی وجہ ہے کہ سائبر سیکیورٹی کے حوالے سے آگاہی اور قابل اعتماد سائبر سیکیورٹی سلوشنز کا استعمال آن لائن ماحول میں بچوں کی حفاظت کو یقینی بنانے کے لیے لازمی ہے۔ انہوں نے کہا کہ ان کی تنقیدی سوچ، ذمہ دار آن لائن رویے، اور خطرات کی مضبوط سمجھ کو فروغ دے کر ہم ڈیجیٹل لوگوں کے لیے ایک محفوظ اور زیادہ مثبت آن لائن تجربہ تشکیل دے سکتے ہیں۔ کیسپرسکی نے والدین کو مشورہ دیا کہ وہ بچوں کے ساتھ ان ممکنہ خطرات کے بارے میں آگاہی فراہم کریں جن کا انہیں آن لائن سامنا ہو سکتا ہے اور ان کی حفاظت کو یقینی بنانے کے لیے سخت ہدایات کو نافذ کریں۔ کیسپرسکی ماہرین نے سائبر سیکیورٹی انڈسٹری کے کلیدی تصورات کے ساتھ کیسپرسکی سائبر سکیورٹی الفابیٹ تیار کیا ہے۔ اس کتاب سے آپ کے بچے نئی ٹیکنالوجیز سے واقف ہوں گے، آن لائن خطرات سے بچنے کا طریقہ جانیں گے اور دھوکے بازوں کی چالوں کو پہچانیں گے۔,Technology
505,دبئی میں پہلے فضائی ٹیکسی اسٹیشن کی تعمیر کے منصوبے پر کام کا آغاز,https://urdu.arynews.tv/dubai-first-air-taxi-station-construction/,متحدہ عرب امارات (یو اے ای) میں دبئی مواصلات اور روڈ اتھارٹی کے جاری بیان میں کہا گیا ہے کہ پہلے فضائی ٹیکسی اسٹیشن کی تعمیر کے منصوبے پر کام کا آغاز کردیا گیا ہے۔ غیر ملکی ذرائع ابلاغ کے مطابق فضائی ٹیکسی اسٹیشن کا باقاعدہ افتتاح سال 2026 کی پہلی سہ ماہی میں کردیا جائے گا۔ امارات الیوم کیرپورٹکے مطابق فضائی ٹیکسی سروس سے متعلق کمپنی ’جوبی‘ کا اپنے بیان میں کہنا ہے کہ ’فضائی ٹیکسی سروس سے نئے دور کا آغاز ہو گا جو تحفظ ماحولیات کے حوالے سے بھی بہتر ہو گی‘۔ دبئی ٹرانسپورٹ اینڈ روڈ اتھارٹی کے ڈائریکٹر کے مطابق فضائی ٹیکسی سروس کے حوالے سے مزید اسٹیشنز کی تعمیر کے مقامات کا بھی عنقریب آغاز کردیا جائے گا۔ انہوں نے کہا فضائی ٹیکسی سروس کو بڑے ہوٹلوں، ایئرپورٹس اور سیاحتی مقامات کے روٹس پر استعمال کیا جائے گا، جبکہ دبئی کے مختلف علاقوں میں چار فضائی ٹیکسی اسٹیشنز تعمیر کیے جائیں گے۔ فضائی ٹیکسی کے 6 پنکھے ہوں گے جبکہ چار بیٹریاں اس میں فٹ ہوں گی جو 161 کلو میٹر تک کی مسافت طے کرنے کی صلاحیت رکھتی ہیں۔ فضائی ٹیکسی سروس کے منصوبے سے منسلک کمپنی کی تیار کردہ ائیر ٹیکسی چار سیٹوں والی اور رفتار 320 کلو میٹر فی گھنٹہ تک ہو گی۔ ائیرٹیکسی کا ٹیک آف اور لینڈنگ عمودی ہوگا جس کے لیے روایتی رن ویز کی ضرورت نہیں ہوگی جو عام مقامات پر بھی لینڈ کرسکتی ہیں۔ ائیرٹیکسی کے ذریعے جمیرا بیچ سے ایئرپورٹ تک 10 منٹ میں پہنچ سکتے ہیں جو عام طورپر زمینی ٹیکسی سے 45 منٹ کی مسافت ہے۔,Technology
506,لبنان میں بموں کی طرح ہاتھوں میں پھٹنے والے ’’پیجر‘‘ حقیقت میں کیا ہیں؟,https://urdu.arynews.tv/what-is-pager/,نئی نسل پیجر نامی آلے سے شاید کل لبنان میں دھماکوں کے بعد متعارف ہوئی ہو لیکن یہ 90 کی دہائی کا مقبول مواصلاتی آلہ رہا ہے۔ پیجرز دیکھنے میں ایک چھوٹا سا چوکور آلہ ہے جو 90 کی دہائی میں اس وقت مقبول عام تھا جب موبائل فون کا دور نہیں تھا اور اس کا استعمال خاص طور پر ایسے شعبہ جات میں کیا جاتا تھا جہاں فوری اور مستند مواصلات کی ضرورت ہوتی تھی، اسی لیے بالخصوص شعبہ طب سے وابستہ افراد ڈاکٹروں، نرسوں، ماہرین اور سیکیورٹی اداروں میں اس کو پیغام رسانی کے لیے استعمال کیا جاتا تھا۔ موبائل فون آیا تو آہستہ آہستہ پیجر کا استعمال کم ہوتے ہوتے موبائل فون عام ہونے کے ساتھ عوام الناس میں اس کا استعمال تقریباً متروک ہوتا گیا، تاہم اکثر ممالک میں سیکیورٹی اداروں کی جانب سے اس کو اب بھئی استعمال کیا جاتا ہے اور موبائل فون سے زیادہ محفوظ تصور کیا جاتا ہے۔ پیجر ایک چھوٹی، پورٹیبل الیکٹرانک ڈیوائس ہے، جسے بیپر بھی کہا جاتا ہے یعنی کسی بھی واقعے سے متعلق معلومات فراہم کرنا اور بنیادی طور پر پیجر بھی مختصر پیغام یا انتباہ بھیجنے اور وصول کرنے کے لیے بنایا گیا تھا۔ زیادہ تر پیجرز بیس اسٹیشن یا سنٹرل ڈسپیچ سے ریڈیو فریکوئنسی کے ذریعے پیغامات وصول کرتے ہیں، یہ پیغامات نمبرز یا ٹیکس کی شکل میں ہوتے ہیں جو سامنے والے کو کسی بھی صورتحال سے آگاہ کرنے کے لیے بھیجے جاتے ہیں۔ پیجرز رکھنے والے صارف کو موبائل فون کی طرح ایک بیپ یا وائبریشن سے یہ اطلاع ملتی ہے کہ اس کے پاس کوئی پیغام آیا ہے۔ تاہم پیغام رسانی کے لیے ضروری ہے کہ دونوں طرف پیجرز موجود ہوں جو آج کے دور میں بہت کم استعمال ہوتے ہیں، دراصل یہ ٹیکسٹ میسج کی ایک ابتدائی شکل ہے جس میں پیغام وصول کرنے والا اسی پیجر کے ذریعے مختصر جواب دے سکتا ہے۔ واضح رہے کہ گزشتہ روز لبنان میں حزب اللہ کے زیر استعمال پیجرز میں دھماکوں کے نتیجے میں 9 افراد جاں بحق جب کہ چار ہزار کے لگ بھگ افراد زخمی ہوئے تھے جن میں سے بیشتر کی آنکھیں یا دونوں ہاتھ ضائع ہوئے۔ حزب اللہ نے ان دھماکوں کا الزام اسرائیل پر عائد کیا ہے اور کئی ذرائع نے بھی اس الزام کی تصدیق کی ہے۔,Technology
507,انسٹا گرام نے والدین کی مشکل آسان کردی، بچوں کے لیے نئی سہولت کا آغاز,https://urdu.arynews.tv/instagram-child-safety-teen-accounts/,"انسٹاگرام نے بچوں کی آن لائن حفاظت کے لیے ""ٹین اکاؤنٹس” ایک نیا فیچر متعارف کروادیا ہے، جس کے تحت 16 سال تک کے بچوں کے لیے کانٹینٹ اور ان سے رابطے کو محدود کیا جاسکے گا۔ غیر ملکی خبر رساں ادارے کیرپورٹ کے مطابقانسٹاگرام ترجمان نے اپنے بیان میں کہا ہے کہ 16 سال تک کے بچوں کے اکاؤنٹس خود بخود ٹین اکاؤنٹس میں تبدیل ہو جائیں گے اور اگر وہ سیٹنگز کو تبدیل کرکے رسٹرکشنز کم کرنا چاہیں تو انہیں اپنے والدین کی اجازت درکار ہوگی۔ اس فیچر میں والدین کو یہ سہولت فراہم کی گئی ہے کہ وہ اپنے بچوں کی آن لائن سرگرمیوں کی نگرانی کرسکیں گے جیسے کہ وہ کس قسم کا مواد دیکھ رہے ہیں اور کن لوگوں سے بات چیت کر رہے ہیں۔ دوسری جانب بچوں کو بھی ایک ایسا فیچر ملے گا جو صرف ان کے لیے بنایا گیا ہے اور جس کے ذریعے وہ اپنی پسند کے موضوعات پر مثبت کانٹینٹ دیکھ سکیں گے۔ اس حوالے سے میٹا کی عالمی حفاظتی سربراہ اینٹیگونی ڈیوس نے کہا ہے کہ ہم اپنی ایپ پر لاکھوں نو عمر بچوں کے آن لائن تعلق کو دوبارہ ترتیب دے رہے ہیں تاکہ والدین بہتر طریقے سے اپنے بچوں کی نگرانی کر سکیں۔ رپورٹ کے مطابق یہ اقدامات ایک ایسے وقت میں متعارف کروائے گئے ہیں جب امریکی کانگریس بچوں کی آن لائن حفاظت کے قوانین پر بحث کر رہی ہے، اگر نئے قوانین منظور ہوجاتے ہیں تو یہ بچوں کی آن لائن حفاظت سے متعلق قوانین میں سب سے بڑی تبدیلی ہوگی۔ انسٹاگرام کے ""ٹین اکاؤنٹس” پر کچھ مخصوص پابندیاں اور حفاظتی اقدامات لاگو کیے گئے ہیں تاکہ بچوں کو آن لائن محفوظ رکھا جا سکے۔ یہ سیٹنگز اور پابندیاں درج ذیل ہیں۔ ٹین اکاؤنٹس کی سیٹنگ ڈیفالٹ طور پر پرائیویٹ ہوگی، یعنی بچے کے اکاؤنٹ پر موجود مواد کو صرف وہی لوگ دیکھ سکیں گے جو ان کے فالوورز ہیں۔ اس کے علاوہ، جو لوگ انہیں فالو نہیں کرتے، وہ ان سے رابطہ بھی نہیں کر سکیں گے۔ سخت میسجنگ سیٹنگز لاگو کی جائیں گی تاکہ بچوں کو صرف وہی لوگ پیغام بھیج سکیں جنہیں وہ خود فالو کرتے ہیں یا جن سے پہلے سے رابطے میں ہیں۔ بچوں کے اکاؤنٹس پر حساس مواد کے کنٹرول کی سخت ترین سیٹنگز لگائی جائیں گی۔ یہ سیٹنگز محدود کریں گی کہ بچے کے سامنے کس قسم کا مواد آئے، جیسے لڑائی جھگڑے یا کاسمیٹک پروسیجرز کی تشہیر کرنے والی پوسٹس یا ریلز۔ صرف وہی لوگ بچے کو ٹیگ یا مینشن کر سکیں گے جنہیں وہ فالو کرتے ہیں۔ انسٹاگرام پر اینٹی بلیئنگ فیچر بھی موجود ہوگا، جو غیر مناسب الفاظ کو کمنٹس اور ڈائریکٹ میسجز سے حذف کر دے گا۔ بچوں کو نوٹیفکیشنز موصول ہوں گے جو انہیں یہ بتائیں گے کہ انہوں نے دن میں ایک گھنٹے کے لیے انسٹاگرام استعمال کر لیا ہے اور اب انہیں ایپ بند کر دینی چاہیے۔ رات 10 بجے سے صبح 7 بجے تک سلیپ موڈ آن ہوگا، جس دوران نوٹیفکیشنز میوٹ ہوں گے اور میسجز پر خودکار جواب دینے کا فیچر فعال ہو جائے گا۔ والدین کو اجازت ہوگی کہ وہ اپنے بچوں کے اکاؤنٹ پر حفاظتی سیٹنگز اور رسٹرکشنز لگا سکیں۔ بچے سیٹنگز میں تبدیلی کر سکیں گے، لیکن والدین کی اجازت سے۔ اس کے لیے پیرنٹس سپروژن سیٹنگز کو فعال کرنا ہوگا۔ والدین اپنے بچوں کے اکاؤنٹس کو کنٹرول کر سکیں گے، جیسے یہ دیکھنا کہ بچوں نے پچھلے سات دنوں میں کن لوگوں کو میسجز کیے ہیں (لیکن میسجز نہیں پڑھ سکیں گے)۔والدین بچوں کے انسٹاگرام استعمال پر ٹائم لمٹ لگا سکیں گے اور اس کے بعد بچے ایپ استعمال نہیں کر سکیں گے۔ والدین یہ بھی دیکھ سکیں گے کہ بچے کن موضوعات پر مواد دیکھ رہے ہیں اور کیا وہ مواد ان کی عمر کے مطابق ہے یا نہیں۔ یہ سیٹنگز نئے اکاؤنٹس پر فوراً لاگو ہوں گی، جبکہ پہلے سے موجود اکاؤنٹس کو انسٹاگرام نوٹیفکیشنز بھیجے گا اور اگلے ہفتے سے یہ سیٹنگز ان پر بھی لاگو ہونا شروع ہو جائیں گی۔ Comments",Technology
508,آج زمین کے قریب سے اسٹیڈیم جتنا بڑا سیارچہ گزرے گا,https://urdu.arynews.tv/stadium-sized-asteroid-approaching-earth/,امریکی خلائی ادارے ناسا نے ایک اسٹیڈیم کے سائز جتنے بڑے سیارچے کے بارے میں خبردار کیا ہے۔ امریکی خلائی ایجنسی کی جیٹ پروپلشن لیبارٹری کے مطابق 290 میٹر چوڑا خطرناک سیارچہ زمین سے دس لاکھ کلو میٹر قریب سے گزرے گا، چالیس ہزارکلو میٹر فی گھنٹہ کی رفتار سے سفر کرنے والا یہ سیارچہ اپنے موجودہ راستے پر زمین کیلئے کوئی خطرہ نہیں ہے۔ لیکن اصل راستے سے تھوڑا سا ہٹنے پر بڑے نتائج کا سبب بن سکتا ہے جس دن یہ زمین کے قریب ترین مقام سے گزرے گا، آسمان دیکھنے والے اس کے بجائے ایک نایاب جزوی چاند گرہن دیکھ سکیں گے۔ یہ آسمانی منظر پورے یورپ اور افریقا میں دیکھا جا سکے گا، شمالی اور جنوبی امریکا اور ایشیا کے کچھ حصوں میں بھی اس کا دیکھا جانا ممکن ہے۔ خلا کا یہ پتھر جو کبھی چاند کا حصہ تھا، آخری بار 2013 میں زمین کے قریب سے گزرا تھا اور یہ 2035 میں دوبار اس کے قریب سے گزرے گا۔,Technology
509,واٹس ایپ میموری فُل ہوجانا اب کوئی مسئلہ نہیں رہا,https://urdu.arynews.tv/whatsapp-memory-full-new-feature-1/,"دنیا کے 180 ممالک میں کامیابی سے استعمال کی جانے والی ایپلی کیشن واٹس ایپ کی جانب سے ایک نیا فیچر متعارف کرایا گیا ہے جو صارف کو یہ بتائے گا کہ کون سی چیٹ پر زیادہ میموری خرچ ہورہی ہے۔ بہت سے صارفین واٹس ایپ کی میموری فُل ہونے پر تشویش یا پریشانی میں مبتلا ہوجاتے ہیں، لیکن اب واٹس ایپ نے ان کی یہ مشکل آسان کردی ہے۔ صارفین کی بڑی تعداد واٹس ایپ کی چھپی ہوئی ہیکس سے ناواقف ہوتے ہیں جن کو جاننا ضروری ہوتا ہے، اس کا ایک آسان طریقہ یہ ہے کہ آپ جان سکیں کہ آپ نے کس سے سب سے زیادہ بات چیت کی ہے۔ مندرجہ ذیل سطور میں نئے فیچر کے اس طریقے کو بیان کیا جارہا ہے جس کے ذریعے آپ بآسانی یہ جان سکتے ہیں کہ آپ نے واٹس ایپ پر سب سے زیادہ پیغامات کس کو بھیجے ہیں اور کون سی چیٹ آپ کے فون کی زیادہ میموری استعمال کر رہی ہے۔ 1. اپنے موبائل فون پر واٹس ایپ کھولیں۔2. اوپر دائیں کونے میں موجود تین نقطوں (Menu) پر کلک کریں۔3. ""سیٹنگز” پر جائیں۔4. ""اسٹوریج اینڈ ڈیٹا” کو منتخب کریں۔5. پھر ""مینج اسٹوریج” پر کلک کریں۔یہاں آپ دیکھ سکیں گے کہ کس سے آپ نے سب سے زیادہ پیغامات کا تبادلہ کیا ہے اور کون سی چیٹ آپ کے فون کی زیادہ جگہ استعمال کر رہی ہے۔ واٹس ایپ کو ابتدائی طور پر ایک ایس ایم ایس متبادل کے طور پر متعارف کرایا گیا تھا تاکہ صارفین سم کارڈ کے بغیر بھی پیغامات بھیج سکیں۔ وقت کے ساتھ ساتھ یہ ایپلی کیشن میڈیا پیغامات، ٹیکسٹ، تصاویر، ویڈیوز، دستاویزات، اور وائس کالز کا ایک طاقتور پلیٹ فارم کے ساتھ سب کی ضرورت بن گئی۔ Comments",Technology
510,پاکستان میں رواں سال کا دوسرا چاند گرہن کب ہوگا؟,https://urdu.arynews.tv/partial-lunar-eclipse-on-september-18-in-pakistan/,محکمہ موسمیات کا کہنا ہے کہ پاکستان میں 18 ستمبر کو جزوی چاند گرہن ہوگا۔ اے آر وائی نیوز کے مطابق محکمہ موسمیات کا بتانا ہے کہ پاکستان میں جزوی چاند گرہن 18 ستمبر بروز بدھ کو کچھ دیر ہی دیکھا جاسکے گا۔ چاند گرہن صبح 5 بجکر 41 منٹ پر شروع ہوگا اور صبح 7 بجکر 44 منٹ پر عروج پر ہوگا۔ محکمہ موسمیات کا کہنا ہے کہ جزوی چاند گرہن صبح 8 بجکر 16 منٹ پر اختتام پذیر ہوگا جبکہ یورپ، ایشیا، افریقا اور جنوبی امریکا میں مکمل چاند گرہن دیکھا جاسکے گا۔ مکمل چاند گرہن اگلے سال مارچ میں ہوگا۔ دلچسپ بات یہ ہے کہ 25 مارچ کو چاند گرہن کے چند دن بعد 8 اپریل کو مکمل سورج گرہن بھی ہوگا۔ مکمل سورج گرہن کا نظارہ بھی امریکا اور کینیڈا میں ہوگا جبکہ پاکستان میں اسے دیکھنا ممکن نہیں ہوگا۔ چاند گرہن اس وقت ہوتا ہے جب زمین چاند اور سورج کے درمیان آ جاتی ہے، جس سے چاند پر سورج کی روشنی نہیں پڑتی اور چاند نظر نہیں آتا۔ چاند گرہن کبھی جزوی ہوتا ہے اور کبھی پورا۔ یہ اس کی گردش پر منحصر ہے۔ ناسا کے مطابق چاند گرہن کے دوران چاند زمین کے سائے میں آ جاتا ہے لیکن اس کے باوجود کچھ روشنی چاند پر پہنچتی رہتی ہے۔ چاند گرہن کے دوران سورج کی روشنی زمین کی فضا سے گزر کر چاند پر پڑتی ہے اس ہی وجہ سے گرہن کے دوران چاند سرخ نظر آتا ہے جسے ’خونی چاند‘ بھی کہا جاتا ہے۔ ناسا کے مطابق مکمل چاند گرہن کبھی کبھار ہی ہوتا ہے لیکن جزوی گرہن سال میں دو مرتبہ ہوتا ہے۔,Technology
511,ہوٹل کے کمرے میں رہائش کے دوران خفیہ کیمرے کا پتا کیسے چلائیں؟,https://urdu.arynews.tv/how-to-detect-hidden-camera-hotel-room/,ٹیکنالوجی جتنی ایڈوانس ہوتی جا رہی ہے، بیمار ذہنوں والے افراد اس کے بھی غلط استعمال کی راہیں نکال رہے ہیں، ایسا ہی ایک غلط استعمال جدید خفیہ کیمروں کا ہو رہا ہے، جس کا نشانہ خاندان اور خواتین بنتی ہیں۔ خفیہ کیمروں کو خواتین پر ہونے والے مختلف قسم کے حملوں کے سلسلے کا ایک اور ہتھیار بنا لیا گیا ہے، جس سے ان کی پرائیویسی اور حفاظت کو شدید نقصان پہنچایا جاتا ہے۔ یہ خفیہ کیمرے ہوٹل کے کمروں، شاپنگ مالز اور دیگر عوامی مقامات پر اس مقصد سے لگا دیے جاتے ہیں تاکہ ان کے ذریعے خواتین کی پرائیویسی میں مداخلت کی جا سکے۔ پڑوسی ملک بھارت میں نیشنل کرائم ریکارڈ بیورو کے مطابق خفیہ کیمروں کے ذریعے لوگوں کی ویڈیوز بنائے جانے کے واقعات میں گزشتہ سال کے مقابلے میں 23 فی صد اضافہ ہو گیا ہے۔ اس طرح کے خطرات سے بچنے کے لیے آپ کو اپنے ارد گرد کے ماحول کا مشاہدہ کرنا اور ان کیمروں کا پتا لگانے کے لیے کچھ احتیاطی تدابیر اختیار کرنی چاہئیں۔ معائنہ: ہوٹل کے کمرے میں داخل ہوتے ہی کمرے کا معائنہ کریں، ہر کونے کو بغور چیک کریں، غیر معمولی اشیا، جیسے کہ گھڑیاں، دھوئیں کا پتہ لگانے والے آلات، یا یو ایس بی چارجرز پر خفیہ کیمرے نصب ہو سکتے ہیں۔ موبائل فون کیمرا: کمرے میں اندھیرا کر کے اپنے موبائل فون کا کیمرہ آن کریں، اور پورے کمرے کو اسکین کر لیں۔ اگر کیمرا کسی انفراریڈ لائٹ کو پکڑتا ہے تو اس بات کا امکان ہے کہ وہاں خفیہ کیمرہ موجود ہو سکتا ہے۔ ٹارچ: کمرے میں مکمل اندھیرا کر کے ٹارچ کی روشنی میں اردگرد کا جائزہ لیں، اگر آپ کو نیلی یا جامنی رنگ کی روشنی نظر آئے تو یہ ممکنہ طور پر ایک خفیہ کیمرہ ہو سکتا ہے۔ آئینہ: آئینے پر اپنی انگلی رکھ کر دیکھیں، اگر انگلی اور عکس کے درمیان کوئی جگہ نہ ہو، تو یہ ایک دو طرفہ آئینہ ہو سکتا ہے، جس کے پیچھے کیمرا چھپا ہو سکتا ہے۔ ایپلیکیشنز: گوگل پلے اسٹور اور ایپل اسٹور پر دستیاب خفیہ کیمرا ڈیٹیکٹر ایپس کا استعمال بھی کیا جا سکتا ہے، جو خفیہ کیمروں سے خارج ہونے والی روشنی کو پکڑنے میں مدد فراہم کرتی ہیں۔ وائی فائی اسکیننگ: بہت سے خفیہ کیمرے وائی فائی نیٹ ورک کے ذریعے مواد منتقل کرتے ہیں، نیٹ ورک اسکینر ایپس کا استعمال کر کے مشکوک نیٹ ورک کو تلاش کیا جا سکتا ہے۔ خفیہ کیمروں کی نشان دہی ہونے کے بعد فوری طور پر ہوٹل انتظامیہ یا پولیس کو مطلع کریں تاکہ قانونی کارروائی کی جا سکے۔,Technology
512,ایران نے اپنا ریسرچ سیٹیلائٹ خلاء میں روانہ کردیا,https://urdu.arynews.tv/iran-launched-its-research-satellite-into-space/,ایران نے اپنا ریسرچ سیٹیلائٹ خلاء میں روانہ کردیا ہے، جس کے بعد سیٹیلائٹ سے سگنلز بھی ملنا شروع ہوگئے ہیں۔ بین الاقوامی خبر رساں ادارے کی رپورٹ کے مطابق سیٹیلائٹ خلاء میں بھیجنے کا مقصد بلندی پر ہارڈویئر اور سافٹ ویئر سسٹم کی ٹیسٹنگ کرنا ہے، ایرانی ساختہ راکٹ کے ذریعے 60 کلو گرام وزنی چمران ون سیٹیلاٹ خلاء میں بھیجا گیا ہے۔ مقامی میڈیا کے مطابق ایران نے رواں برس جنوری میں بھی 3 سیٹیلائٹ خلاء بھیجے تھے۔ واضح رہے کہ امریکا، ایران کی سیٹیلائٹ لانچنگ کو اقوام متحدہ سلامتی کونسل قرارداد کی خلاف ورزی قرار دے چکا ہے۔ امریکا کی جانب سے خدشات کا اظہار کیا گیا ہے کہ سیٹیلائٹ پروگرام سے ایران بیسلٹک میزائل ٹیکنالوجی کو بہتر کررہا ہے۔ دوسری جانب ایران کے جوہری پروگرام سے امریکا اور یورپ پہلے ہی خائف ہے اور اب یورپی یونین نے خدشہ ظاہر کیا ہے کہ تہران چار ایٹم بم بنا سکتا ہے۔ بین الاقوامی ایٹمی توانائی ایجنسی کے بورڈ آف گورنرز کے اجلاس میں یورپی یونین نے ایرانی جوہری پروگرام کی توسیع پر اپنی گہری تشویش کا اظہار کرتے ہوئے خدشہ ظاہر کیا ہے کہ تہران چار ایٹم بم بنا سکتا ہے۔ تین یورپی ممالک فرانس، جرمنی اور برطانیہ نے ایک مشترکہ بیان میں ایرانی جوہری پروگرام کی سرگرمیوں میں مسلسل توسیع پر اپنی تشویش کا اظہار کیا اور کہا ہے کہ تہران جوہری معاہدے کے تحت اپنی ذمہ داریوں سے نمایاں طور پر ہٹ گیا ہے۔ یورپی یونین نے نشاندہی کی کہ ایران کی طرف سے ہزاروں جدید سینٹری فیوجز کی تنصیب اور بڑی مقدار میں انتہائی افزودہ یورینیم کا ذخیرے نے کئی خدشات کو جنم دیا ہے۔ یورپی ٹرائیکا نے واضح کیا کہ ایران کی یورینیم کی افزودگی کی سطح جوہری معاہدے کے وعدوں سے بہت زیادہ ہے۔ یہاں تک کہ اگر ایران نے جوہری ہتھیار کے حصول کے ساتھ آگے بڑھنے کا فیصلہ کیا تو اس کے پاس”چار ایٹمی بم بنانے کے لیے درکار مواد موجود ہوگا“۔,Technology
513,زمین کو ایک اور چاند ملنا ممکن ہے؟,https://urdu.arynews.tv/is-it-possible-earth-to-get-another-moon/,فلکیاتی ماہرین نے زمین کو نیا چاند ملنے کی پیشگوئی کی ہے جبکہ یہ بھی بتایا کہ یہ خلا میں آوارہ گردی کرنے والی چھوٹی سی چٹان ہے۔ جس چیز کو نئے چاند سے تشبیح دی گئی ہے وہ دراصل زمین کے گرد بھٹکتے ہوئے مختلف اجسام میں سے ہے، یہ دراصل خلا میں آوارہ گردی کرنے والی چھوٹی سی چٹان ہے جو زمین کی کششِ ثقل سے کِھنچ کر اِس کی طرف آجائے گی تاہم یہ مدار میں پوری گردش نہیں کرپائے گی۔ چٹان جسے ماہرین کی جانب نئے چاند سے مماثل قرار دیا گیا اس کے لیے زمین کی کشش سے بچنا بہت مشکل ہوگا، اس لیے یہ چٹان زمین کی مدار میں آجائے گا۔ خلا میں موجود یہ چٹانیں زمین کے نزدیکی راستوں پر دریافت ہوتی رہتی ہیں، ماہرین نے اس خلائی چٹان کو ’’ ASTEROID 2024 PT5‘‘ کا نام دیا ہے جو کہ 7 اگست 2024 کو دریافت ہوئی ہے۔ یہ خلائی چٹان جس کا قطر 33 فٹ ہے 29 ستمبر سے 25 نومبر تک زمین کے مدار میں گھومتی نظر آئے گی، تاہم یہ مدار میں مکمل گردش کرنے کی اہل نہیں ہوگی، زمین کی کشش سے آزاد ہوکر یہ خلائی چٹان 25 نومبر کو دوبارہ سورج کے گرد گردش کرنے لگے گا۔ ایک تحقیقی مقالہ امریکن ایسٹرونومیکل سوسائٹی ک تحت شائع ہوا جس میں محققین نے لکھا ہے کہ زمین کے نزدیک پائے جانے والے بہت سے اجسام (NEOS) عام طور پر گھوڑے کی نال جیسا راستہ اختیار کرتے ہیں۔ یہ چٹان کبھی کبھی زمین کے بہت قریب آتے ہیں جس کے باعث یہ زمین کی کشش سے کئی دن یا کئی ماہ تک بندھ جاتے ہیں۔ پھر رفتہ رفتہ زمین کی گرفت ان پر کمزور پڑتی جاتی ہے تو وہ اس مدار سے نکل جاتے ہیں۔,Technology
514,واٹس ایپ کا یہ فیچر آپ کو خود اپنے بارے میں بہت بڑی معلومات فراہم کرسکتا ہے,https://urdu.arynews.tv/whatsapp-check-who-you-send-most-messages/,دنیا بھر میں مقبول واٹس ایپ کا ایک فیچر ایسا بھی ہے جو آپ کو خود اپنے بارے میں وہ معلومات فراہم کرسکتا ہے جو بہت سے لوگ نہیں جانتے۔ واٹس ایپ ایس ایم ایس کے متبادل کے طور پر شروع ہوا تھا کیوں کہ موبائل فون میں سم کارڈ کے بغیر پیغام بھیجنے کی سہولت موجود نہیں تھی، واٹس ایپ کے آغاز نے صارفین کو بنا سم کے متعدد میڈیا پیغامات، ٹیکسٹ، تصاویر، ویڈیوز، دستاویزات، اور وائس کالز بھیجنے اور وصول کرنے کے قابل بنایا۔ زیادہ تر صارفین واٹس ایپ کے آسان ہیکس نہیں جانتے، اس ایپ کے پسندیدہ ہیک میں سے ایک یہ جاننا ہے کہ آپ نے سب سے زیادہ پیغامات کس کو بھیجے ہیں اور کون سی چیٹ آپ کے فون کی زیادہ میموری استعمال کر رہی ہے۔ آپ نے کسے سب سے زیادہ پیغام بھیجے ہیں اسے چیک کرنے کے لیے آسان ہیک ہے کہ اپنے موبائل فون پر واٹس ایپ کھولیں۔ اسکرین کے اوپری دائیں کونے میں ظاہر ہونے والے تین نقطوں پر کلک کریں، اس کے بعد سیٹنگز پر کلک کریں، پھر اسٹوریج اینڈ ڈیٹا پر کلک کریں اور پھر مینج اسٹوریج پر کلک کریں۔ اب آپ ان ناموں کو دیکھیں گے جن سے آپ نے سب سے زیادہ بات چیت کی ہے یا جسے اپنے واٹس ایپ کے ذریعے سب سے زیادہ پیغام بھیجا ہے۔ خیال رہے کہ واٹس ایپ اپنے پیغامات اینڈ ٹو اینڈ انکرپشن کو یقینی بناتا ہے اور یہی وجہ ہے کہ لاکھوں لوگ اسے روزانہ کی بنیاد پر پیغام رسانی کے لیے استعمال کرتے ہیں۔ اس ایپ کو 180 سے زیادہ ممالک میں 2 ارب سے زائد لوگ کسی بھی وقت اور کہیں بھی دوستوں اور فیملی کے ساتھ رابطے میں رہنے کے لیے استعمال کرتے ہیں۔ واٹس ایپ مفت سروس ہے جو نیٹ کی دستیابی کے بعد باآسانی چلایا جاسکتا ہے، واٹس ایپ  آسان، محفوظ، قابل اعتماد پیغام رسانی اور کالنگ کی سہولت پیشکش کرتا ہے۔,Technology
515,اب آپ اپنی پسندیدہ شخصیت کی آواز کے ساتھ چیٹ کرسکیں گے!!!,https://urdu.arynews.tv/whatsapp-meta-ai-voice-feature/,دنیا بھر میں مقبول میسجنگ ایپلی کیشن واٹس ایپ کی جانب سے میٹا اے آئی وائس فیچر جلد متعارف کرایا جائے گا جس کے تحت صارفین اپنی پسندیدہ شخصیات کی آوازوں کے ساتھ چیٹ کرسکیں گے۔ غیرملکی خبر رساں ادارے کیرپورٹ کے مطابقواٹس ایپ میٹا اے آئی وائس موڈ پر کام کر رہا ہے، جہاں صارفین اپنی بات چیت میں برطانوی اور امریکی لہجوں سمیت متعدد خاص آوازوں میں سے انتخاب کریں گے۔ واٹس ایپ میٹا اے آئی وائس اپ ڈیٹ میں چار معروف عوامی شخصیات کی آوازیں شامل کی جائیں گی، تاہم ابھی ان شخصیات کے نام ظاہر نہیں کیے گئے ہیں۔ واٹس ایپ کی اپ ڈیٹس پر نظر رکھنے والی ویب سائٹ ویبیٹا انفو کے مطابق یہ فیچر واٹس ایپ اینڈرائیڈ کے تازہ ترین بیٹا ورژن 2.24.19.32 پر کام کر رہا ہے۔ رپورٹ میں انکشاف کیا گیا ہے کہ اس فیچر میں تین مختلف برطانوی آوازیں اور دو امریکی آوازیں شامل ہوں گی، جن کی پچز اور ٹونز مختلف ہوں گی تاکہ صارفین اپنی پسند کے مطابق انتخاب کر سکیں۔ مثال کے طور پر جو صارفین برطانوی لہجے کو پسند کرتے ہیں، وہ ان ہی آوازوں میں سے ایک کا انتخاب کرسکتے ہیں، جبکہ امریکی لہجہ پسند کرنے والے صارفین کے پاس دو آپشن ہوں گے۔ آوازوں کی ایک وسیع رینج پیش میں سے صارفین اپنی ترجیحات کے مطابق سب سے زیادہ موزوں آواز کا انتخاب کر سکتے ہیں، چاہے وہ متعلقہ لہجے کے ساتھ آواز ہو، کوئی ایسا لہجہ جو انہیں تحریک دیتا ہو، یا ایسی آواز جو انہیں ایک قابل ذکر شخصیت کی یاد دلاتی ہو۔ فی الحال یہ فیچر تیاری کے مراحل میں ہے، اس لیے اس بات کا امکان بہت کم ہے کہ فیچر کے پہلے ورژن میں برطانوی اور امریکی لہجوں کے علاوہ کوئی تیسری زبان بھی شامل ہو۔ Comments,Technology
516,’پاکستان 2026 میں اپنا ایسٹروناٹ خلا میں بھیجنے میں کامیاب ہوگا‘,https://urdu.arynews.tv/pakistan-astronaut-space-ahsan-iqbal/,اسلام آباد: وفاقی وزیر احسن اقبال کا کہنا ہے کہ امید کرتا ہوں کہ پاکستان 2026 تک اپنا ایسٹروناٹ خلا میں بھیجنے میں کامیاب ہوجائے گا۔ اے آر وائی نیوز کے مطابق وفاقی وزیر برائے منصوبہ بندی احسن اقبال نے تقریب سے خطاب کرتے ہوئے کہا کہ پاکستان 2026 تک پاکستان اپنا ایسٹروناٹ خلا میں بھیجنے میں کامیاب ہوگا اور امید کرتا ہوں کہ سپارکو اس چیلنج کو قبول کرتے ہوئے پاکستان کو لیڈنگ ملک بنائے گا۔ انہوں نے کہا کہ آنے والے دور میں جدید ٹیکنالوجی کے بغیر ترقی ممکن نہیں، جو ملک جدید ٹیکنالوجی میں پیچھے رہے وہ ڈیولپمنٹ میں پیچھے رہ جائیں گے۔ احسن اقبال نے کہا کہ پاکستان نے سب سے پہلے 1960 کے بعد اسپیس پروگرام شروع کیا خیال تھا کہ پاکستان اس سیکٹر میں ایشیا کا لیڈنگ ملک ہوگا لیکن بدقسمتی سے اسپیس ٹیکنالوجی میں ہم اپنی برتری قائم نہ رکھ سکے۔ وفاقی وزیر نے کہا کہ دیکھتے دیکھتے جو ممالک ہم سے پیچھے تھے وہ آگے نکل گئے، ہم نے جن شعبوں میں پالیسی کو جاری رکھا وہاں کامیاب ہوئے، ہمسایہ ملک کو فوری جواب دے کر پاکستان کو ایٹمی طاقت بنایا۔ انہوں نے مزید کہا کہ نیوکلیئر ٹیکنالوجی میں نیشنل کمٹمنٹ میں تبدیلی نہ آئی تو ناممکن کو ممکن کردکھایا۔,Technology
517,یوٹیوب کا  نیا فیچر،  والدین کی بڑی پریشانی ختم ہوگئی,https://urdu.arynews.tv/parents-can-now-link-their-youtube-accounts-with-their-kids/,"یوٹیوب نے ایک نیا پرائیویسی فیچر متعارف کروادیا ، جس سے والدین کی بڑی پریشانی ختم ہوگئی۔ اکثر والدین پریشان ہوتے ہیں کہ بچے یوٹیوب پر کس طرح کا مواد دیکھتے ہیں لیکن اچھی خبر یہ ہے کہ گوگل کے سوشل میڈیا پلیٹ یوٹیوب کا ایک نیا پرائیویسی فیچر متعارف کرایا گیا ہے کہ جس سے والدین اور بچے اپنے اکاؤنٹس کو لنک کر کے معلومات اور نوٹی فیکیشنز شیئر کر سکتے ہیں۔ مقبول ویڈیو شیئرنگ پلیٹ فارم کے مطابق یہ نیا فیچر والدین کو اپنے بچوں کی یوٹیوب سرگرمی کے بارے میں آگاہ رکھنے اور ذمہ دارانہ مواد تخلیق کرنے کے حوالے سے رہنمائی فراہم کرنے کے لیے ڈیزائن کیا گیا ہے۔ اب والدین یہ ٹریک کرسکیں گے کہ ان کے بچے ویڈیو شیئرنگ پلیٹ فارم پر کیا دیکھ رہے ہیں۔ یوٹیوب نے ایک بلاگ پوسٹ میں کہا کہ ""اس ہفتے سے دنیا بھر میں خاندانوں کے لیے یہ تجربہ شروع کیا جا رہا ہے، جو پہلے سے موجود سپروائزڈ تجربے پر مبنی ہے، جو 10 سے 12 سال کی عمر کے بچوں کے لیے ہے۔” جلد ہی والدین اور ان کے بچے یوٹیوب اکاؤنٹس کو نئے فیملی سینٹر ہب میں لنک کر سکیں گے۔ سوشل میڈیا پلیٹ فارم کا کہنا ہے کہ یوٹیوب کڈز کے لیے سپروائزڈ تجربات ہر مہینے 10 کروڑ سے زیادہ فعال لاگ ان اور لاگ آؤٹ ویوورز تک پہنچتے ہیں، جس مین بچوں کی نشوونما، ڈیجیٹل لرننگ اور بچوں کے میڈیا کے ماہرین کی رہنمائی میں ہوتی ہے، جو تعلیمی، غیر منافع بخش اور کلینیکل پس منظر سے تعلق رکھتے ہیں۔ یونیورسٹی آف وسکونسن میڈیسن کے اسسٹنٹ پروفیسر آف پیڈیا نے بتایا کہ ماہرین کے ساتھ شراکت میں یوٹیوب نے یہ نیا فیچر تیار کیا ہے، جو نوجوانوں کی خودمختاری کا احترام کرتا ہے، والدین اور نوجوانوں دونوں کو باہمی کنٹرول فراہم کرتا ہے اور انہیں باخبر اور ذمہ دار ڈیجیٹل شہری بننے کے لیے نئے وسائل فراہم کرتا ہے۔",Technology
518,دنیا کا پہلا ٹرائی فولڈ اسمارٹ فون لانچ کردیا گیا,https://urdu.arynews.tv/huawei-mate-xt-launched-world-first-tri-fold-smartphone/,"چائنیز کمپنی ہواوے نے جدت کی جانب ایک اور قدم بڑھاتے ہوئے دنیا کا پہلا ٹرائی فولڈ اسمارٹ فون صارفین کو فروخت کے لیے پیش کردیا ہے۔ منگل 10 ستمبر کو ہواوے نے میٹ ایکس ٹی الٹیمیٹ ڈیزائن نامی موبائل فون لانچ کیا ہے جو کہ پہلا ٹرائی فولڈ اسمارٹ فون ہے، جس کا سائز ایک ٹیبلٹ جتنا ہے اور اسے فولڈ کیا جائے تو یہ ایک عام موبائل فون جتنا ہوجاتا ہے۔ موبائل فون کی اسکرین 10.2 انچ سائز کی حامل ہے اور یہ اسمارٹ فون میں اب تک کی سب سے ڑی فولڈ ایبل اسکرین بھی ہے، صارفین اس فون کو 6.4 انچ اور 7.9 انچ کے اسکرین کے ساتھ بھی استعمال کرسکتے ہیں۔ کمپنی نے اس میں OLED پینل استعمال کیا ہے جبکہ اس کی ہائی فریکوئنسی 1440Hz ہے، موبائل کے سنگل اسکرین کی لمبائی 156.7 ملی میٹر، چوڑائی 73.5 ملی میٹر اور موٹائی 12.8 ملی میٹر ہے۔ اسی طرح ڈبل اسکرین کی لمبائی 156.7 ملی میٹر، چوڑائی 143 ملی میٹر اور موٹائی 7.45 ملی میٹر ہے، ٹرپل اسکرین کی جائے تو اس کی لمبائی بھی یکساں ہے جبکہ چوڑائی 219 ملی میٹر اور موٹائی 3.6 ملی میٹر ہے۔ ٹرپل فولدنگ موبائل فون ڈیوائس کا وزن صرف 238 گرام ہے، جو اب بھی ہلکا اور آسانی سے کہیں بھی ساتھ لے جانے کے قابل ہے، موبائل میں مجموعی طور پر 5,600mAh صلاحیت کی حامل بیٹری لگی ہے۔ یہ فون بیک ورڈ چارجنگ کو بھی سپورٹ کرتا ہے جبکہ دوسری طرف، ٹرائی فولڈ فون میں 50W وائرلیس چارجنگ سپورٹ موجود ہے، اس کا کیمرہ سسٹم 12 میگا پکسلز پر مشتمل ہے۔ ہواوے میٹ ایکس ٹی الٹیمیٹ ڈیزائن کی قیمت 2,820 ڈالرز سے لے کر 3,390 ڈالز تک ہے جو کہ اس کے موبائل ریم اور جی بی پر منحصر ہے، ٹرائی فولڈ موبائل کو سرخ اور سیاہ رنگوں میں اصلی لیدر فنشنگ کے ساتھ ڈیزائن کیا گیا ہے۔",Technology
519,نئی ایپل واچ الٹرا 2 میں کئی منفرد خوبیاں؛ قیمت کیا ہے؟,https://urdu.arynews.tv/apple-watch-ultra-2-price-unique-features/,ایپل واچ سیریز 10 کے ساتھ ایپل نے اپنی نئی پریمیم واچ الٹرا 2 کو بھی لانچ کردیا ہے۔ کمپنی کی جانب سے اس گھڑی میں بہت سے جدید فیچرز متعارف کرائے گئے ہیں۔ غیر ملکی ذرائع ابلاغ کے مطابق اس منفرد گھڑی میں اب صارفین کو خودکار اسٹروک کا پتہ لگانے کا فیچر بھی میسر ہے، اس میں باری باری نیویگیشن فیچر بھی صارفین کو دیا گیا ہے۔ اس ڈیوائس کی پری آرڈر بکنگ بھی شروع کر دی گئی ہے، اس کا ڈیزائن بھی کافی دلکش ہے۔ ایپل واچ 10 سیریز کے ساتھ ایپل نے اپنی نئی واچ الٹرا 2 بھی لانچ کی ہے۔ اس ڈیوائس میں ایک ناہموار ٹائٹینیم کیس ہے۔ اس کے علاوہ، اس میں ا سکریچ مزاحم فرنٹ کرسٹل بھی موجود ہے۔ واچ الٹرا 2 میں ڈوئل فریکوئنسی جی پی ایس کے ساتھ جدید پوزیشننگ سافٹ ویئر ہے جو کسی بھی کھیل کی گھڑی میں موجود نہیں ہوتا۔ اس فیچر کے باعث اسے استعمال کرنے والے صارفین کو نیویگیشن کی بہتر سہولت میسر آئے گی، اس میں ایتھلیٹکس کی سرگرمیاں ہیں جو دوڑنے والوں، سائیکل سواروں اور تیراکوں کے لیے بہت فائدہ مند ثابت ہوں گی۔ اس میں ایک ایکشن بٹن بھی ہے جس کے ذریعے صارفین اپنی رپورٹس فوراً حاصل کر سکتے ہیں۔ اس کے علاوہ اس گھڑی میں خودکار فالج کا پتہ لگانے، لیپ ا کاؤنٹ، نیا ٹریننگ لوڈ انسائٹس سسٹم بھی موجود ہے۔ یہی نہیں ایپل واچ الٹرا 2 میں آف لائن میپ کی سہولت بھی فراہم کی گئی ہے۔ اس میں باری باری نیویگیشن کی خصوصیت بھی ہیں۔ اس میں ایک جدید کمپاس ہے جو سمت دکھانے میں بہت کارآمد ہے، یہ گھڑی تیراکوں کے لیے ڈیپتھ سینسر ہے۔ کمپنی نے اس گھڑی کو ساٹن بلیک فنش کے ساتھ لانچ کیا ہے جو کاربن پی وی ڈی کوٹنگ کے ساتھ لایا گیا ہے جو اسکریچ مزاحم ہے اور زبردست طاقت فراہم کرتی ہے۔ یہ 95 فیصد ری سائیکل شدہ گریڈ 5 ٹائٹینیم سے بنایا گیا ہے، جو زیادہ تر ایرو اسپیس انڈسٹری سے آتا ہے۔ واضح رہے کہ اس پریمیم گھڑی کی پری آرڈر بکنگ کا آغاز ہوچکا ہے، جبکہ کمپنی کی جانب سے پریمیم ایپل واچ الٹرا 2 کو امریکی ڈالر 799 میں لانچ کیا ہے۔ اس کی ترسیل 20 ستمبر سے امریکہ میں شروع ہوجائے گی۔,Technology
520,ٹیلی گرام صارفین ہوشیار، پالیسی تبدیل کردی گئی,https://urdu.arynews.tv/telegram-new-features-policy-changed/,دنیا بھر میں مشہور میسنجنگ ایپ ٹیلی گرام کے صارفین کیلئے بڑی خبر آگئی، ادارے نے مواد کنٹرول کرنے سے متعلق پالیسی خاموشی سے تبدیل کردی۔ ادارے نے اپنی ویب سائٹ پر بتایا ہے کہ کوئی بھی صارف اب اپنی نجی اور گروپ چیٹ میں غیر قانونی مواد کے بارے میں ادارے کو مطلع کرسکے گا۔ اطلاع ملنے پر ٹیلی گرام کے منتظمین مواد کی جانچ پڑتال کریں گے۔ غیر ملکی خبر رساں ادارے کیرپورٹ کے مطابقٹیلی گرام کے بانی اور سربراہ پاول دروف نے ایپ کے لیے چند نئے فیچرز کا اعلان کیا ہے جن کا مقصد غیرقانونی مواد، بوٹس اور دھوکے بازوں کی راہ روکنا ہے۔ گزشتہ روز انہوں نے ٹیلی گرام پر اپنی پوسٹ میں لکھا کہ ایپ کے 99 اعشاریہ 99 فیصد صارفین کا جرائم سے کچھ لینا دینا نہیں صرف صفر اعشاریہ صفر صفر ایک صارفین غیرقانونی سرگرمیوں میں ملوث ہیں اور پلیٹ فارم کے لیے بدنامی کا باعث بن رہے ہیں جس سے ہمارے تقریباً ایک ارب کے قریب صارفین کے مفادات خطرے میں پڑ جاتے ہیں۔ رپورٹ کے مطابق کمپنی نے ایک خصوصی بٹن فراہم کیا ہے، تمام چیٹ گروپس میں رپورٹ کا بٹن موجود ہے۔ کسی بھی خطرناک یا قابلِ اعتراض مواد کی موجودگی پر یہ بٹن دبا کر ادارے کے ماڈریٹرز کو آگاہ کیا جاسکتا ہے۔ اب تک ٹیلی گرام پر تمام صارفین اپنی افرادی و اجتماعی چیٹس کو نجی رکھنے کے حقدار تھے۔ ادارے نے اپنی پالیسی یکسر تبدیل کردی ہے۔ یاد رہے کہ دنیا بھر میں ٹیلی گرام اتعمال کرنے والوں کی تعداد 95 کروڑ سے زائد ہے۔ Comments,Technology
521,نئے آئی فون کی قیمت کیا ہوگی؟,https://urdu.arynews.tv/new-iphone-16-price-opening-ceremony/,"ٹیکنالوجی کمپنی ایپل نے اپنی آئی فون سیریز کے نئے ماڈل ’آئی فون 16‘ کو متعارف کروانے تیاریاں مکمل کرلی ہیں۔ جیسے جیسے آئی فون 16 کی تعارفی تقریب کا دن قریب آرہا ہے ویسے ویسے صارفین کی دلچسپی میں بھی اضافہ دیکھنے میں آرہا ہے اور لوگ اس کی خریداری کے لیے بے تاب ہیں۔ صارفین کے ذہنوں میں اب یہ سوال زور پکڑ رہا ہے کہ آئی فون کے نئے ماڈل کی قیمت کیا ہوگی؟ تاہم ان کی یہ مشکل کسی حد تک ’ٹرینڈ فورس‘ نے حل کردی۔ نئے ایپل موبائل فونز کی قیمتوں سے متعلقٹرینڈ فورسنامی ویب سائٹ نے پیش گوئی کردی ہے جس کے مطابق آئی فون 16 کے انٹری ماڈل کی ابتدائی قیمت 799 ڈالر توقع کی جا رہی ہے۔ آئی فون 16 پلس کے لیے بھی یہی قیمت توقع کی جا رہی ہے۔ یہ بھی توقع کی جا رہی ہے کہ یہ آئی فون16 ، آئی فون 15 پلس سے قریباً ملتا جلتا ہی ہوگا۔ ٹرینڈ فورس نے آئی فون 16 ماڈلز کی قیمتیں کا ایک چارٹ شیئرکیا ہے جس کے مطابق آئی فون 16(128 جی بی) کی قیمت 799ڈالر ، آئی فون 16 (256 جی بی) کی قیمت 899 ڈالر، آئی فون 16 (512 جی بی) کی قیمت 1,099 ڈالر، آئی فون 16 پلس (128 جی بی) کی قیمت 899 ڈالر، آئی فون 16 پلس (256 جی بی) کی قیمت 999 ڈالر ، آئی فون 16 پلس (512 جی بی) کی قیمت1,199ڈالر، آئی فون 16 پرو (256 جی بی) کی قیمت 1,099 ڈالر، آئی فون 16 پرو (512 جی بی) 1,299ڈالر ہوگی۔ اسی طرح آئی فون 16 پرو (1 ٹی بی) کی قیمت 1,499، آئی فون 16 پرو میکس (256 جی بی) 1,199ڈالر، آئی فون 16 پرو میکس (512 جی بی) کی قیمت 1,399ڈالر، آئی فون 16 پرو (1 ٹی بی)کی قیمت 1,599ڈالر بتائی گئی ہے۔ ٹرینڈ فورس کے مطابق ایسا لگتا ہے کہ آئی فون 16 اور آئی فون 16 پلس اپنے بیشتر اور پرانے ماڈل کی ابتدائی قیمت سے مطابقت رکھتے ہیں۔ تاہم آئی فون 16 پرو کی قیمت میں اضافہ کیا جارہا ہے ۔ ٹرینڈ فورس کے مطابق آئی فون 16 پرو سیریز کے ساتھ آپ اب 999 ڈالر میں 128 جی بی ماڈل کو نہیں خرید سکتے ہیں۔ Comments",Technology
522,6 فٹ سے بھی بڑا آئی فون مکمل فعال، ویڈیو وائرل,https://urdu.arynews.tv/largest-iphone-over-6-feet-tall-and-fully-functional/,"برطانیہ میں مقیم بھارتی نژاد یوٹیوبر ارون مینی نے اہم سنگ میل عبور کرتے ہوئے دنیا کا سب سے بڑا اسمارٹ فون بنا کر گنیز ورلڈ ریکارڈ قائم کردیا۔ یوٹیوبر ارون مینی نے اس حوالے سے بتایا کہ مکمل طور پر فعال آئی فون جو 6 فٹ سے زیادہ بڑا ہے۔ دنیا کا اب تک کا سب سے بڑا آئی فون ہے۔ ہم ایک سال سے اس پر کام کر رہے ہیں۔ یوٹیوبر نے اس حوالے سے وضاحت کی کہ یہ فون صرف نقل نہیں ہے بلکہ ”اسمارٹ فونز کا ایک سپر کمپیوٹر” ہے، جو ابتداء سے بنایا گیا ہے۔ گنیز ورلڈ ریکارڈ کے لیے کوالیفائی کرنے کے لیے بڑے آئی فون کو مکمل طور پر فعال ہونا ضروری تھا۔ اسے اسمارٹ فون کے ضروری کام انجام دینے کی ضرورت تھی، بشمول میسج بھیجنا، ای میلز بھیجنا، ایپس کا استعمال، اور ہموار سکرولنگ۔ مزید برآں، اس میں ایک ورکنگ کیمرہ، ٹارچ، اور چارجنگ پورٹ شامل کرنا تھا۔ یوٹیوبر نے اس بات کو یقینی بنایا کہ اس فون کی ڈیوائس ان تمام شرائط کوپورا کرے۔ بڑا آئی فون جسے ”iPhone 15 Pro Max Ultra” کا نام دیا گیا ہے، متاثر کن خصوصیات کا حامل ہے: مکمل فریم Canon EOS R5 کیمرے سے لیس، اس کا سینسر آئی فون کے تازہ ترین ماڈلز سے 1,000 فیصد بڑا ہے۔ یہ فون 8K ویڈیو شوٹ کر سکتا ہے اور اس میں 25x آپٹیکل اور 100x ڈیجیٹل زوم تک کی پیشکش کرنے والا جدید زوم سسٹم شامل ہے۔ اس میں 24 کور Intel Core i9 پروسیسر، 128 GB RAM، اور AMD گرافکس کارڈ موجود ہے، یہ اینڈرائیڈ اور ونڈوز دونوں آپریٹنگ سسٹم چلا سکتا ہے اور اسے واٹر کولنگ سسٹم سے ٹھنڈا کیا جاتا ہے۔ اسکرین اور ساؤنڈ: ڈیوائس میں 88 انچ کی OLED ٹچ اسکرین ہے، اس کے ساتھ اپنی مرضی کے مطابق بنائے گئے اسپیکر موجود ہیں جو طاقتور آواز فراہم کرتے ہیں۔",Technology
523,واٹس ایپ کا نیا فیچر متعارف کرانے کی تیاری,https://urdu.arynews.tv/whatsapp-new-feature-status/,کیلیفورنیا : دنیا بھر میں مقبول سماجی رابطے کی میسجنگ ایپلی کیشن واٹس ایپ نے نئے فیچر تیاری پر کام شروع کردیا۔ واٹس ایپ بِیٹا انفو کے مطابق نئے فیچر کے تحت صارفین اپنے اسٹیٹس کی ویوور لسٹ میں موجود افراد کے اسٹیٹس کے متعلق جان سکیں گے۔ رپورٹ میں بتایا گیا کہ یہ فیچر صارفین کو ان کا اسٹیٹس دیکھنے والے افراد کے اسٹیٹس کے متعلق بتانے میں مدد دے گا۔ ویوور لسٹ میں شامل افراد میں جنہوں نے اسٹیٹس اپ ڈیٹ کیا ہوگا ان کی تصویر کے گرد ہرے رنگ کا حلقہ نمودار ہوگا۔ اس فیچر کو استعمال کرتے ہوئے صارفین کسی کے بھی اسٹیٹس اپ ڈیٹ کو اسٹیٹس سیکشن میں جائے بغیر ویوور لسٹ سے دیکھ سکیں گے۔ یہ فیچر فی الحال واٹس ایپ اینڈرائیڈ بِیٹا ورژن 2.24.19.4 پر کچھ صارفین کے لیے جاری کیا گیا ہے۔ Comments,Technology
524,اس جادوئی ہیٹ کی خوبی کیا ہے؟ جان کر حیران رہ جائیں,https://urdu.arynews.tv/ecoflow-power-hat/,"ہیٹ آپ کو دھوپ اور سرد ہوا سے بچانے میں مددگار ہوتا ہے مگر یہ جادوئی ہیٹ اس کے علاوہ کچھ اور بھی نیا اور مفید کام انجام دے گا۔ یہ ہیٹ جس کو ایکو فلو پاور ہیٹ نام دیا گیا ہے صرف سر ڈھانپنے کے لیے نہیں بنایا گیا بلکہ موجودہ دور کے تقاضوں کے مطابق اسے 8 سولر پینلز اور 2 چارجنگ آؤٹ پٹ سے آراستہ کیا گیا ہے جس کی وجہ سے یہ ہیٹ، پاور بینک کے طور پر بھی آپ کے کام آ سکتا ہے۔ موجودہ دور میں موبائل فون کا استعمال عام ہوگیا ہے تاہم موبائل استعمال کے لیے اس کا چارج ہونا ضروری ہے۔ کبھی ایسا بھی ہوتا ہے کہ کسی سے فون یا رابطہ کرنے کی ضرورت ہو اور جیب سے موبائل نکالیں تو بیٹری چارج نہ ہونے کے باعث اس کا پاور آف ہوتا ہے۔ اب اس مسئلے کا حل اس ایکو فلو پاور ہیٹ نامی ٹوپی کے ذریعے ڈھونڈا گیا ہے۔ اس کے کناروں کو 36 ڈگری سولر پینل سے مزین کیا گیا ہے، جو آپ کے سر کو دھوپ کی شدت سے بجانے کے ساتھ دو چارجنگ آؤٹ پٹس، یعنی ٹائپ اے اور ٹائپ سی فراہم کرتی ہے تاکہ آپ کے موبائل فون سمیت دیگر برقی آلات کو چلتے پھرتے چارج کیا جا سکے۔ یہ ٹوپی ایک 4,000 ایم اےایچ بیٹری جو کہ ایک عام اسمارٹ فون کی بیٹری ہوتی ہے کو تین سے چار گھنٹے میں مکمل طور پر چارج کر سکتی ہے، جبکہ اس کی ایک اور خاص بات IP65 واٹر پروف ریٹنگ ہے جو اسے ساحل کے لیے بھی موزوں بناتی ہے۔ یہ با کمال ہیٹ اتنی جدید ٹیکنالوجیز سے آراستہ ہونے کے باوجود وزن میں انتہائی ہلکا ہے اور اس کا مجموعی وزن صرف 370 گرام ہے جبکہ اس کو سر سے اتارنے کے بعد آپ آرام سے فولڈ کر کے بیگ میں بھی رکھ سکتے ہیں۔ تاہم سولر پینل کے باعث یہ ہیٹ صرف آپ کو سورج کی روشنی میں ہی فائدہ دے سکتا ہے تاہم اس میں لگائے گئے 8 پینلز اس ٹوپی کی کارکردگی کا انحصار سورج کی روشنی یعنی دھوپ کی مقدار پر ہوتا ہے، جبکہ اس پر موجود آٹھ پینلز اس بات کو یقینی بناتے ہیں کہ اسے کچھ گھنٹے چارجنگ کے لیے کافی توانائی مل سکے۔ اس پاورہیٹ کا وزن تمام ٹیکنالوجیز کے باوجود، صرف 370 گرام ہے، جبکہ یہ مکمل طور پر فولڈ ایبل ہے جسے آپ آسانی سے بیگ میں رکھ سکتے ہیں، یہ جدید پاور ہیٹ دو سائز میں دستیاب ہے، ایک میڈیم اور دوسرا لارج۔ اس کی قیمت 80 امریکی ڈالر ہے اور یہ فی الحال پری آرڈر کے لیے دستیاب ہے، تاہم فروخت کب شروع ہوگی اس حوالے سے کمپنی نے کچھ نہیں کہا ہے۔ EcoFlow بھی IFA 2024 کے دوران اپنی RAPID سیریز کا آغاز کر رہا ہے جو 5,000 mAh اور 10,000 mAh بیٹریوں کے ساتھ دو مقناطیسی طاقت کی اینٹوں پر مشتمل ہے۔",Technology
525,فلسطینیوں سے اظہار یکجہتی کیلئے مقبول نعرے پر میٹا کا اہم بیان,https://urdu.arynews.tv/meta-clears-use-of-palestinian-slogan/,"فلسطینیوں سے اظہار یکجہتی سے متعلق مقبول نعرے ’دریا سے سمندر تک‘ کو سوشل میڈیا پر پوسٹ کرنے سے متعلق میٹا کے نگران بورڈ نے بیان جاری کردیا۔ سماجی رابطوں کی ویب سائٹس چلانے والی کمپنی میٹا کے نگران بورڈ کی جانب سے فیصلہ دیا گیا ہے کہ نعرے کا جملہ، جو اکثر فلسطینیوں کے ساتھ یکجہتی کیلیے استعمال ہوتا ہے، کمپنی کی موجودہ پالیسیوں کی خلاف ورزی نہیں کرتا ہے۔ گزشتہ روز کمپنی کے پینل نے اس سے متعلق مختلف سوشل میڈیا پوسٹس کے جائزے کے بعد فیصلہ کیا ہے۔ عرب میڈیا کے مطابق میٹا نے اس سے متعلق کہا ہے کہ مذکورہ نعرہ اس جملے پر ایک وسیع بحث کے درمیان آیا ہے، جسے فلسطینیوں کے ساتھ اظہار یکجہتی اور غزہ پر اسرائیل کی تقریباً 11 ماہ کی جنگ کے خلاف مظاہرین نے نمایاں طور پر استعمال کیا ہے۔ اس نعرے سے مراد دریائے اردن اور بحیرہ روم کے درمیان کا جغرافیائی علاقہ ہے جسے اسرائیل، مقبوضہ مغربی کنارے اور غزہ کی پٹی کو گھیرے ہوئے ہے۔ میٹا کے پینل کے مطابق ”میٹا کے مواد کو برقرار رکھنے کے فیصلوں کو برقرار رکھنے میں، بورڈ کی اکثریت نوٹ کرتی ہے کہ اس جملے کے متعدد معنی ہیں اور لوگ اسے مختلف طریقوں سے اور مختلف مقاصد کیلئے استعمال میں لاتے ہیں۔ کمپنی کا اپنی وضاحت میں مزید کہنا تھا کہ ”خاص طور پر مواد کے تین ٹکڑوں میں فلسطینیوں کے ساتھ یکجہتی کے سیاق و سباق کے اشارے ہیں، جس میں تشدد سے متعلق کوئی بات نہیں ہے۔ واضح رہے کہ میٹا نے یہ فیصلہ اس وقت کیا ہے جب غزہ میں جام شہادت نوش کرنے والے فلسطینیوں کی تعداد 40,861 تک پہنچ گئی ہے۔",Technology
526,سوشل میڈیا سائٹ کے بعد اب X ٹی وی بھی آ گیا,https://urdu.arynews.tv/now-x-tv-has-also-come/,معروف سوشل میڈیا سائٹ ایکس (سابقہ ٹوئٹر) کے سی ای او ایلون مسک نے اب ایکس ٹی وی بھی متعارف کرا دیا ہے۔ غیر ملکیمیڈیاکے مطابق ایلون مسک نے اپنی معروف سوشل میڈیا سائٹ ایکس کے بعد اب ایکس ٹی وی بھی متعارف کرا دیا ہے اور حال ہی میں ایکس ٹی وی کے بیٹا ورژن کو سوشل میڈیا پر پبلک کر دیا ہے۔ اب اس نئے فیچر کے ساتھ ایکس کے صارفین کسی اور ایپ پر جائے بغیر اسی ایپ کے اندر ہی فلمیں، ڈرامے، ڈاکومینٹریز سمیت لائیو نشریات دیکھ سکیں گے۔ ایکس ٹی وی کا بیٹا ورژن Android ٹی وی پر لائیو دکھایا گیا۔ یہ ایل جی، ایمازون فائر ٹی وی اور گوگل ٹی وی پر بھی دستیاب ہو گا۔ ایکس کی جانب سے کیا جانے والا یہ اقدام ایکس کو ’ایوری تھنگ ایپ‘ میں بدلنے کے خواب کی جانب سے ایک اور قدم ہے۔,Technology
527,تمام سمندروں سے بھی زیادہ پانی کہاں موجود ہے؟ حیرت انگیز دریافت,https://urdu.arynews.tv/where-is-there-more-water-than-oceans-amazing-discovery/,زمین کے 75 فیصد حصے پر پانی موجود اور کئی سمندر ہیں لیکن دھرتی پر موجود سمندروں سے بھی زیادہ پانی سائنسدانوں نے دریافت کر لیا ہے۔ غیر ملکی میڈیا کے مطابق سائنسدانوں نے حال ہی میں زمین کی پرت کے نیچے چھپے ہوئے ایک وسیع سمندر کو دریافت کیا ہے جو زمین پر موجود پانی کے تمام ذخائر سے بھی بہت زیادہ ہے۔ محققین کے مطابق پانی کا یہ ذخیرہ سطح زمین سے 400 میل نیچے “رنگ ووڈائٹ” نامی چٹان میں موجود ہے۔ محققین نے مینٹل راک کے اندر ایک غیر روایتی اسپنج جیسی حالت میں پانی کے ذخیرے کی موجودگی کا انکشاف کیا۔ تاہم یہ پانی نہ ٹھوس، مائع، نہ گیس، بلکہ ایک نئی چوتھی حالت میں موجود ہے جسے پلازما کہا جاتا ہے۔ ماہر ارضیات اسٹیو جیکسن نے اس حوالے سے کہا کہ رنگ ووڈائٹ ایک اسپنج کی طرح کا خطہ ہے جو پانی کو پکڑ کر رکھتا ہے۔ رنگ ووڈائٹ کے کرسٹل ڈھانچے کچھ ایسی خصوصیات رکھتے ہیں، جو اسے ہائیڈروجن کو اپنی طرف متوجہ کرنے اور پانی کو وہاں روکے رکھنے کی صلاحیت رکھتی ہے۔ یہ حال ہی میں سائنسدانوں کی جانب سے کی جانے والی واحد اہم دریافت نہیں ہے۔ درحقیقت، محققین کو پانی کے اندر روبوٹ کی مدد سے آتش فشاں پرت کو پلٹتے وقت ایک بالکل نیا ماحولیاتی نظام ملا، جس سے یہ ظاہر ہوتا ہے کہ اب بھی فطرت کے پاس بہت سے رازوں سے پردہ اٹھانے کیلئے بہت کچھ ہے۔,Technology
528,پاکستان کا کم عمر ترین ماہر فلکیات,https://urdu.arynews.tv/pakistans-youngest-astronomer/,17 سالہ عبداللہ سلمان پاکستان کے کم عمر ترین ماہرین فلکیات ہیں جنہوں نے 12 سال کی عمر میں اپنی ٹیلی اسکوپ خود بنائی۔ پنجاب کے شہر فیصل آباد سے تعلق رکھنے والے ہونہار نوجوان 17 سالہ عبداللہ سلمان کو پاکستان کا کم عمر ترین ماہر فلکیات ہونے کا اعزاز حاصل ہے۔ انہوں نے 12 سال کی عمر میں اپنی ٹیلی اسکوپ خود بنائی اور اس کی مدد سے چاند اور سیاروں کے مشاہدے کا آغاز کیا۔ عبداللہ شفیق نے قومی سطح پر فلکیات کے متعدد مقابلوں میں اول پوزیشن حاصل کی اور ان کے پاس ناسا کا ریسرچ سرٹریکفیٹ بھی ہے۔ وہ فیصل آباد آسٹرونومی سوسائٹی کے سربراہ اور اسکالر شپ پر تعلیم حاصل کر رہے ہیں۔ عبداللہ شفیق نے اے آر وائی نیوز کے مارننگ شو با خبر سویرا میں شرکت کی اور بتایا کہ ان کا خواب کہ وہ مستقبل میں فلکیات کے میدان میں پاکستان کو عالمی سطح تک لے جائیں۔,Technology
529,موبائل فون کی ریڈیائی لہروں سے کینسر : اصل حقیقت کیا ہے؟,https://urdu.arynews.tv/mobile-phones-brain-cancer-research/,بہت سے محققین کا ابتدا میں یہ کہنا تھا کہ موبائل فون کی ریڈیائی لہریں صحت کیلئے نہ صرف انتہائی خطرناک ہیں بلکہ کینسر کا باعث بھی بن سکتی ہیں، لیکن اب اس کا واضح جواب سامنے آگیا ہے۔ عالمی ادارہ صحت (ڈبلیو ایچ او ) کے تحت ہونے والی ایک تحقیق میں اس سوال کا مفصل جواب دیا گیا ہے جس میں بتایا گیا ہے کہ موبائل فونز کے استعمال سے دماغی کینسر کا خطرہ نہیں بڑھتا۔ امریکی نشریاتی ادارےسی این اینکے مطابق عالمی ادارہ صحت کی جانب سے قائم کیے گئے کمیشن نے طویل عرصے تک ریڈیو ویوز اور موبائل فونز کی ٹیکنالوجی کا انسانی صحت اور خصوصی طور پر کینسر کا باعث بننے پر تحقیق کی۔ درجنوں تحقیقی رپورٹس کا تجزیہ کرنے کے بعد یہ نتیجہ اخذ کیا گیا کہ وائرلیس ٹیکنالوجی کے پھیلاؤ سے دماغی کینسر کے مریضوں میں اضافہ نہیں ہوا۔ اس حوالے سے جرنل انوائرمنٹ انٹرنیشنل میں شائع ہونے والی تحقیق کے مطابق برسوں تک موبائل فونز پر بہت زیادہ کالز کرنے والے افراد میں بھی کینسر کا خطرہ نہیں بڑھتا۔ کمیشن نے 28 سال تک 500 تحقیقات کا جائزہ لیا، جس میں سے 65 تحقیقات ایسی تھیں جو 1994 سے 2022 تک مختلف طبی جریدوں میں شائع ہوچکی تھیں اور ان میں موبائل فونز اور ریڈیو ویوز ٹیکنالوجی کے انسانی صحت پر پڑنے والے اثرات کا جائزہ لیا گیا تھا۔ تحقیق کے دوران ریڈیو فریکوئنسی کے اثرات کا جائزہ لیا گیا جن کا استعمال موبائل فونز کے ساتھ ساتھ ٹیلی ویژن اور دیگر ڈیوائسز میں کیا جاتا ہے۔ نتائج میں ماہرین نے دیکھا کہ نہ صرف موبائل ٹیکنالوجی بلکہ ریڈیو ویوز سے بھی انسانوں کو کسی طرح کا کوئی کینسر لاحق نہیں ہوتا۔ ماہرین نے بتایا کہ اگر کوئی انسان 10 سال تک بھی موبائل فون مسلسل چلائے اور بار بار فون کالز کرنے کے لیے اسے دماغ کے قریب لائے تو بھی اس سے کینسر نہیں ہوتا۔ محققین نے بتایا کہ نتائج سے یقین دہانی ہوتی ہے کہ موبائل فونز سے بہت کم سطح کی ریڈیو لہریں خارج ہوتی ہیں جو صحت کے لیے نقصان دہ نہیں۔ البتہ انہوں نے اس حوالے سے مزید تحقیق کی ضرورت پر زور دیا ہے۔ Comments,Technology
530,رواں ماہ کن 2 ایام میں دن اور رات کا دورانیہ یکساں ہوگا؟,https://urdu.arynews.tv/2-days-of-this-month-will-the-duration-of-day-and-night-be-same/,معمول کے مطابق دن اور رات کے دورانیے میں فرق ہوتا ہے جو گھٹتا اور بڑھتا رہتا ہے مگر سال کے چند ایام میں ان کا دورانیہ یکساں ہو جاتا ہے۔ ویسے تو حالیہ برسوں میں موسم خزاں کا دورانیہ گھٹ گیا ہے مگر پھر بھی ہر سال 21 سے 24 ستمبر کے درمیان اعتدال خریفی یا September Equinox کا آغاز ہوتا ہے۔ ستمبر کی 21 سے 24 تاریخوں کے درمیان شمالی نصف کرے میں موسم خزاں جبکہ جنوبی نصف کرے میں بہار کا آغاز ہوتا ہے جب کہ انہی تاریخوں کے درمیان اعتدال خریفی یا ”September Equinox“ کا آغاز ہوتا ہے۔ اس موقع پر سورج جنوب کی طرف جاتے ہوئے خط استوا کے بالکل اوپر سے گزرتا ہے۔ اعتدال خریفی کا مطلب ہے کہ سورج عین مشرق سے طلوع ہوگا اور عین مغرب میں غروب ہوگا۔ اعتدال خریفی سے پہلے سورج شمال مشرق سے طلوع ہوتا ہے جبکہ اعتدال خریفی کے بعد جنوب مشرق سے طلوع ہوگا۔ واضح رہے کہ ہماری زمین سورج کے گرد گھومتے ہوئے مدار میں ایک جانب جھکی ہوئی ہے جس کے نتیجے میں سال میں کچھ مواقع پر سورج کی روشنی اور حرارت زیادہ یا کم مقدار میں براہ راست ہمارے سیارے تک پہنچتی ہے۔ اعتدال خریفی کے موقع پر چونکہ سورج خط استوا کے اوپر ہوتا ہے تو دنیا میں لگ بھگ ہر جگہ سورج کی روشنی یکساں مقدار میں پہنچتی ہے۔ ایسا ہی مارچ میں بھی ہوتا ہے جب اعتدال ربیعی یا Spring equinox کا آغاز ہوتا ہے، اس وقت سورج شمال کی طرف جاتے ہوئے خط استوا کے اوپر سے گزرتا ہے۔ دن اور رات کا دورانیہ مارچ اور ستمبر میں یکساں ہو جاتا ہے، یعنی 12، 12 گھنٹے۔ (مگر کچھ خطوں میں ایسا نہیں ہوتا)۔,Technology
531,واٹس ایپ کون سا نیا ’فیچر‘ متعارف کروا رہا ہے؟,https://urdu.arynews.tv/whatsapp-new-feature-introducing/,"میٹا کی ملکیت انسٹنٹ میسیجنگ ایپلی کیشن واٹس ایپ اپنے صارفین کے لیے ایک نئے دلچسپ فیچر کا اضافہ کر رہی ہے جو جلد ہی متعارف کروایا جائے گا۔ واٹس ایپ کے تازہ ترین اپ ڈیٹ جو کہ آئی ایس او صارفین کے لیے ورژن 24.17.78 پر دستیاب ہے، میں ایک نیا ’جفی اسٹیکر‘ سرچ فیچر شامل کیا گیا ہے جس کی مدد سے صارفین تیزی سے اپنے جذبات کے اظہار کے لیے بہترین اسٹیکر تلاش کرسکتے ہیں۔ رپورٹ کے مطابقیہ دلچسپ فیچر صارفین کو ان اسٹیکرز کی تلاش کی سہولت فراہم کرتا ہے جو ان کے مجموعہ میں شامل نہیں ہیں، جس سے چیٹ میں اپنے جذبات کا اظہار کرنا اور بھی آسان ہو جاتا ہے۔ اسٹیکر سرچ فیچر کے علاوہ اس اپ ڈیٹ میں اسٹیکر ٹرے میں اسٹیکرز کو دوبارہ ترتیب دینے کی صلاحیت بھی شامل کی گئی ہے، جس میں ""move sticker to the top” کا نیا آپشن دیا گیا ہے۔ اس کے علاوہ اپ ڈیٹ کے ذریعے میڈیا ویوئر کے تجربے کو بھی بہتر بنایا گیا ہے، جس کی مدد سے صارفین تصاویر، ویڈیوز یا GIFs پر براہ راست میڈیا ویوئر اسکرین سے ہی جواب دے سکتے ہیں یا ردعمل ظاہر کر سکتے ہیں۔ اسکرین کے نیچے نئے شارٹ کٹس متعارف کرائے گئے ہیں جن کے ذریعے صارفین اپنے دیکھنے کے تجربے کو متاثر کیے بغیر پیغامات ٹائپ کر سکتے ہیں یا ایموجی ری ایکشن کا انتخاب کر سکتے ہیں۔ Comments",Technology
532,چیٹ جی پی ٹی صارفین کی تعداد میں حیران کن اضافہ,https://urdu.arynews.tv/chatgpt-openai-number-of-users/,سان فرانسسکو : چیٹ جی پی ٹی ایک مصنوعی ذہانت’آرٹیفشل انٹیلی جینس‘ (اے آئی ) سے لیس چیٹ بوٹ ہے جسے اوپن اے آئی نے تیار کیا ہے، اس کا اجراء نومبر 2022 میں کیا گیا۔ ابتداء میں اس کو استعمال کرنے والے افراد کی تعداد کم تھی تاہم وقت گزرنے کے ساتھ ساتھ اس کی اہمیت اور افادیت کا اندازہ ہونے کے بعد اس کے صارفین میں بتدریج اضافہ ہوتا گیا۔ اس حوالے سے اوپن اے آئی کی ایک رپورٹ میں بیان کیا گیا ہے کہ ’چیٹ جی پی ٹی‘ کے ہفتہ وار صارفین کی تعداد 200 ملین تک پہنچ گئی ہے۔ مصنوعی ذہانت (اے آئی) اسٹارٹ اپ اوپن اے آئی نے کہا ہے کہ اس کے چیٹ بوٹ ‘چیٹ جی پی ٹی’ کے اب 200 ملین سے زیادہ ہفتہ وار فعال صارفین ہیں، جو گزشتہ موسم خزاں کے مقابلے میں دوگنی تعداد ہے۔ 2022میں لانچ کیا گیا ‘چیٹ جی پی ٹی’، صارف کے بتانے پر مبنی انسانی طرز کے جوابات تیار کر سکتا ہے۔ اوپن اے آئی کے سی ای او سیم آلٹمین نے نومبر میں بتایا تھا کہ اس کے 100 ملین ہفتہ وار فعال صارفین تھے۔ اوپن اے آئی نے کہا کہ ‘فورچون 500’ کی 92 فیصد کمپنیاں اس کی مصنوعات استعمال کر رہی ہیں اور اس کے خودکار ایپلیکیشن پروگرامنگ انٹرفیس، یا ‘اے پی آئی’ کا استعمال، جو سافٹ ویئر پروگراموں کو ایک دوسرے سے بات کرنے کی اجازت دیتا ہے، جولائی میں ‘چیٹ جی پی ٹی فوراو منی’کے آغاز کے بعد سے دوگنا ہو گیا ہے۔ یاد رہے کہ کمپنی کے مطابق رواں سال اپریل میں ہر ہفتے دنیا بھر سے 10 کروڑ سے زائد افراد چیٹ جی پی ٹی کو استعمال کرتے تھے لیکن اوپن اے آئی کی جانب سے چیٹ جی پی ٹی کے استعمال کے لیے اکاؤنٹ کی ضرورت ختم کرنے کے اعلان کے بعد صارفین کی تعداد میں تیزی سے اضافہ ہوا ہے۔ Comments,Technology
533,برازیل میں ایکس کیخلاف سپریم کورٹ کا بڑا فیصلہ,https://urdu.arynews.tv/ban-on-elon-musks-x-platform-upheld-by-brazil-supreme-court/,برازیل کی سپریم کورٹ نے ایلون مسک کے ایکس پلیٹ فارم پر پابندی کو برقرار رکھنے کا فیصلہ دے دیا۔ سپریم کورٹ کے پینل کے پانچوں ججوں نے برازیل میں ایلون مسک کے X سوشل میڈیا پلیٹ فارم پر پابندی کو برقرار رکھنے کے حق میں ووٹ دیا ہے۔ پیر کو یہ اقدام برازیل میں X کو بند کرنے کے پانچ ججوں میں سے ایک جسٹس الیگزینڈر ڈی موریس کے فیصلے کی حمایت ہے۔ جسٹس الیگزینڈر ڈی موریس نے گزشتہ ہفتے کو پابندی اس وقت لگائی جب کمپنی جنوبی امریکی ملک میں قانونی نمائندے کا نام دینے کے لیے عدالت کی طرف سے دی گئی آخری تاریخ گنوا دی۔ فیصلے میں جج نے کہا کہ ایک پارٹی جو جان بوجھ کر عدالتی فیصلوں کی تعمیل کرنے میں ناکام رہتی ہے وہ خود کو قانون کی حکمرانی سے بالاتر سمجھتی ہے اور اس طرح یہ اقدام غیرقانونی بن جاتا ہے۔ جسٹس کارمین لوسیا اور لوئیز فوکس نے بھی موریس کی حمایت کرتے ہوئے فیصلہ متفقہ قرار دیا۔ تاہم، کچھ ججوں نے کہا کہ اگر X سابقہ ​​عدالتی فیصلوں کی تعمیل کرتا ہے تو معطلی کو تبدیل کیا جا سکتا ہے۔ سوشل میڈیا پلیٹ فارم X نے برازیل میں آپریشنز بند کرنے کا اعلان کیا تھا۔ پلیٹ فارم کا کہنا تھا کہ برازیل کی سپریم کورٹ کے جسٹس الیگزینڈر موریس نے دھمکی دی ہے کہ اگر وہ عدالتی احکامات کی تعمیل نہیں کریں گے تو وہ برازیل میں اس کے قانونی نمائندے کو گرفتار کر لیں گے۔ ایکس حکام کا کہنا ہے کہ انھوں نے برازیل کے جج کی جانب سے سنسر شپ آرڈرز کے بعد برازیل میں کام بند کرنے کا فیصلہ کیا، جج الیگزینڈر موریس نے برازیل میں ایکس کے ایک قانونی نمائندے کو خفیہ طور پر دھمکایا، اور کچھ مواد نہ ہٹانے پر گرفتاری کی دھمکی بھی دی۔ جج کے دستخط شدہ کچھ دستاویزات بھی شائع کی گئی ہیں، جن میں فیصلے پر عمل نہ کرنے پر روزانہ کی بنیاد پر 3600 ڈالر جرمانے اور برازیل میں ایکس کے نمائندے کی گرفتاری کا حکم شامل ہے۔ 2022 میں برازیل کی سپریم کورٹ نے مقبول پیغام رسانی کی ایپلی کیشن ٹیلی گرام کو بلاک کرنے کا حکم دیا تھا۔ رپورٹس کے مطابق X حکام نے کہا کہ وہ برازیل میں اپنے باقی تمام عملے کو بھی فوری طور پر ہٹا رہا ہے، تاہم کمپنی کا یہ بھی کہنا تھا کہ ایکس سروس برازیل کے لوگوں کے لیے پھر بھی دستیاب رہے گی۔ اس پس منظر میں کمپنی نے یہ وضاحت نہیں کی ہے کہ اگر وہ برازیلیوں کو ایکس خدمات فراہم کرتے رہیں گے، تو اپنے آپریشنز کو معطل کرنے کا دعویٰ کیسے کیا۔ واضح رہے کہ رواں برس کے آغاز میں پلیٹ فارم کی جج ڈی موریس کے ساتھ X پر آزادانہ گفتگو، انتہائی دائیں بازو کے اکاؤنٹس اور غلط معلومات پر جھڑپ ہوئی تھی، کمپنی نے کہا کہ جج کے حالیہ احکامات سنسرشپ کے مترادف ہیں، کمپنی نے X پر دستاویز کی ایک کاپی بھی شیئر کی تھی، جس پر ایسوسی ایٹڈ پریس (اے پی) نے سپریم کورٹ کے پریس آفس کو ای میلز بھیجیں تاہم وہاں سے کوئی جواب نہیں دیا گیا۔,Technology
534,الیکٹرانک جرائم کے کیسز عدالتوں کے بجائے ایپلٹ ٹربیونل سنیں گے,https://urdu.arynews.tv/electronic-crime-cases-heard-by-appellate-tribunals-instead-courts/,اسلام آباد: قومی اسمبلی اجلاس کے دوران ٹیلی کمیونیکیشن اپیلیٹ ٹریبونل قیام بل 2024 منظور کرلیا گیا، الیکٹرانک جرائم کے کیسز ایپلٹ ٹربیونل سنیں گے۔ الیکٹرانک جرائم کے کیسز اب عدالتوں کے بجائے ایپلٹ ٹربیونل سنیں گے، پاکستان ٹیلی کمیونیکیشن ایپلٹ ٹربیونل 3 ارکان پر مشتمل ہوگا، عدالت عالیہ کا ریٹائرڈ جج یا 15 سال وکالت کا تجربہ رکھنے والا ٹریبونل چیئرمین ہوگا۔ وفاقی حکومت کو ٹریبونل ارکان کی تعداد میں اضافے یا کمی کا اختیار ہوگا، ٹیلی کمیونیکیشن اپلیٹ ٹریبونل کو عدالتی اختیارات حاصل ہونگے۔ ٹریبونل کو کسی بھی شخص کی طلبی اور دستاویزات وصولی کا اختیار ہوگا، ٹریبونل کے چیئرمین اور ارکان کے عہدے کی مدت 4 سال ہوگی، ٹریبونل کے اراکین کی عمر 64 سال سے زائد نہیں ہو گی۔ عدالت میں زیرسماعت متعلقہ کیس ایک ماہ میں ٹریبونل کو منتقل ہوجائے گا، ٹریبونل فیصلے کے خلاف اپیل 60 دن میں صرف سپریم کورٹ میں کی جاسکے گی۔,Technology
535,ٹک ٹاک کے زیر اہتمام کاروباری اداروں کو بااختیار بنانے کیلیے ورکشاپ کا انعقاد,https://urdu.arynews.tv/tiktok-workshop/,حال ہی میں ٹک ٹاک کے زیراہتمام کراچی میں منعقدہ ورکشاپ کا اختتام ہوا جس کا مقصد پاکستان میں چھوٹے اور درمیانے درجے کے کاروباری اداروں کو بااختیار بنانا تھا۔ #GrowWithTikTok کے نام سے منعقدہ اس ماسٹر کلاس نے چھوٹے اور درمیانے درجے کے ایسے کاروباری اداروں کے مالکان، مارکیٹرز اور انٹرپرینیورز کے ایک متنوع گروپ کو اکٹھا کیا جو پلیٹ فارم پر اپنے کاروبار کو بڑھانے کیلیے ٹک ٹاک کی طاقت کو استعمال کرنے کا طریقہ سیکھنے کے خواہشمند تھے۔ تمام دن جاری رہنے والے اس ورکشاپ میں شرکاء کو پلیٹ فارم کی منفرد فیچرز سے فائدہ اٹھانے، نوجوان آبادی سے جڑنے اور تخلیقی طور پر اپنی مصنوعات اور خدمات کی نمائش کے بارے میں جامع تربیت فراہم کی گئی۔ ورکشاپ میں ماہرین کی زیر قیادت مختلف سیشنز کا ایک سلسلہ بھی منعقد ہوا جس میں ٹک ٹاک کے ذریعے پروموشن کے مختلف پہلوؤں کا احاطہ کیا گیا۔ شرکاء کو طاقتور کنٹنٹ کو تخلیق کرنے کیلیے پلیٹ فارم کے ٹولز، سامعین کومشغول رکھنے کیلیے بہترین طریقوں اور ٹک ٹاک کی کیمپینز کو بہتر بنانے کیلیے مؤثر حکمت عملی سے متعارف کروایا گیا۔ شرکاء نے یہ بھی نے سیکھا کہ ٹک ٹاک کے مصروف پلیٹ فارم کا مطلب ہے کہ چھوٹے کاروباری اداروں کو موجودہ اور ممکنہ صارفین تک پہنچنے کے لیے بہت زیادہ وسائل خرچ کرنے کی ضرورت نہیں ہے۔ ایک ایسا سیشن بھی ہوا جس میں شرکاء کو ٹک ٹاک کی کمیونٹی گائیڈ لائنز، پلیٹ فارم پر دستیاب سیفٹی فیچرز اور کنٹنٹ کو اعتدال میں رکھنےکے عمل کے بارے میں بتایا گیا۔ ان سیشنز کو معلوماتی اور انٹرایکٹو دونوں طرح سے ڈیزائن کیا گیا تھا۔ اس بات کو یقینی بنانے کیلیے کہ شرکاء کو ٹک ٹاک کے متنوع اور متحرک صارفین کے ساتھ مطابقت رکھنے والے کنٹنٹ کو بنانے کے بارے میں گہری انڈراسٹینڈنگ حاصل ہو۔ #GrowWithTikTok یونٹ نے چھوٹے اور درمیانے درجے کے کاروباری اداروں کیلیے نیٹ ورکنگ کا ایک قابل قدر موقع بھی فراہم کیا۔ ان سیشنز کے دوران ایونٹ کے شرکاء مختلف صنعتوں سے تعلق رکھنے والے ساتھیوں کے ساتھ رابطہ قائم کرنے، انسائٹس کا تبادلہ کرنے اور مشترکہ چیلنجوں اور ان کے سولوشنز پر تبادلہ خیال کرنے کے قابل تھے۔ اس مشترکہ ماحول نے مقامی کاروباری اداروں کے درمیان کمیونٹی کے احساس کو فروغ دیا ، جس سے مزید شراکت داری اور اجتماعی ترقی کی توقع ہے۔ یہ اقدام دنیا بھر میں چھوٹے اور درمیانے درجے کے کاروباری اداروں کو بااختیار بنانے کے حوالے سے ٹک ٹاک کے وسیع تر عزم کا حصہ ہے تاکہ اُنہیں ڈیجیٹل دور میں پھلنے پھولنے کیلیے ضروری ٹولز اور وسائل فراہم کیے جا سکیں۔ پاکستان میں، جہاں چھوٹے اور درمیانے درجے کے کاروباری ادارے معیشت میں اہم کردار ادا کرتے ہیں، ٹک ٹاک کا مقصد اُن کی ترقی کے سفر میں ایک اہم شریک بننا ہے۔,Technology
536,اہم ملک میں ایلون مسک کا سوشل میڈیا پلیٹ فارم بند,https://urdu.arynews.tv/brazil-shutdown-x-social-network/,برازیل کی عدالت عظمیٰ نے نیشنل ٹیلی کمیونیکیشن کو حکم جاری کیا ہے کہ فوری طور پر ملک بھر میں ایکس کی سروسز مکمل طور پر بند کردی جائیں۔ غیر ملکی ذرائع ابلاغ کے مطابق عدالت نے گوگل اور ایپل سمیت انٹرنیٹ پرووائیڈرز کو بھی ایکس ایپلی کیشنز کو روکنے کیلئے ٹیکنالوجیکل رکاوٹیں لگانے کا حکم دیا۔ برطانوی میڈیا کا اس حوالے سے کہنا ہے کہ برازیل کی عدالت نے ایلون مسک سے جھوٹی اور بے بنیاد خبریں پھیلانے والوں کے خلاف کارروائی کا مطالبہ کیا تھا۔ دوسری جانب ایکس سابقہ ٹوئٹر کے بانی ایلون مسک نے اس مقصد کے لیے دفتر کھولنے سے منع کردیا تھا۔ واضح رہے کہ سماجی رابطوں کی ویب سائٹ ایکس کو 22 ملین سے زائد صارفین استعمال کرتے ہیں۔,Technology
537,پی ٹی اے کا انٹرنیٹ کی سست روی دور کرنے کیلیے صارفین کو اہم مشورہ,https://urdu.arynews.tv/pta-internet-vpn/,پاکستان ٹیلی کمیونیکیشن اتھارٹی (پی ٹی اے) نے انٹرنیٹ میں سست روی دور کرنے کے لیے صارفین کو اہم مشورہ دے دیا۔ انٹرنیٹ میں سست روی کی وجہ سے صارفین کو پریشانی کا سامنا ہے، فری لانسرز اور آن لائن دیگر کاروبار سے منسلک افراد کو اس وجہ سے نقصان بھی اٹھانا پڑا۔ تاہم اب پی ٹی اے کا کہنا ہے کہ بلا تعطل اور محفوظ آن لائن کاروبار کے لیے اپنا وی پی این ون ونڈو آپریشن سے حاصل کریں۔ پی ٹی اے کا کہنا ہے کہ سافٹ ویئر ہاؤسز، کال سینٹرز اور فری لانسرز وی پی این حاصل کرسکتے ہیں، وی پی اینز کے لیے چار سال میں 20 ہزار آئی پیز رجسٹرڈ ہوچکی ہیں۔ A post shared by PTA (@ptaofficialpk) واضح رہے کہ اس سے قبل پی ٹی اے کا کہنا تھا کہ انٹرنیٹ میں سست روی کی بنیادی وجہ 7 سب میرین کیبلز میں سے 2 میں خرابی ہے۔ پی ٹی اے کا کہنا تھا کہ سب میرین کیبل کی خرابی اکتوابر کے اوائل تک ٹھیک ہوننے کا امکان ہے۔ پی ٹی اے کا یہ بھی کہنا تھا کہ سب میرین کیبل اے اے ای -1 کی مرمت کردی ہے جس سے انٹرنیٹ کی صورتحال بہتر ہوجائے گی۔,Technology
538,نوکیا فون بنانے والی کمپنی کے ’باربی ماڈل‘ میں کون سی اہم سہولت دستیاب نہیں؟,https://urdu.arynews.tv/nokia-phone-maker-launches-barbie-handset/,نوکیا فون بنانے والی کمپنی نے کھلونے بنانے والی کمپنی کے ساتھ مل کر ’باربی ہینڈ سیٹ‘ لانچ کر دیا ہے، کیا آپ جانتے ہیں کہ اس میں کون سی اہم سہولت دستیاب نہیں ہے؟ بدھ کو نوکیا برانڈڈ فون بنانے والی فن لینڈ کی کمپنی ’ایچ ایم ڈی گلوبل‘ نے اپنی ویب سائٹ پر کہا ہے کہ اس نے کھلونا بنانے والی کمپنی میٹل کے ساتھ مل کر باربی برانڈڈ سیل فون لانچ کر دیا ہے۔ اس فون کی خوبی یہ ہے کہ اس میں انٹرنیٹ یا سوشل میڈیا ایپس کی سہولت بالکل دستیاب نہیں ہے، یہ ایک نہایت خوب صورت گلابی، کمپیکٹ فولڈ ایبل فون ہے، جس میں کلاسک ڈیزائن اور اسمارٹ فون کی چند خصوصیات شامل ہیں۔ اس فون پر صرف کالز اور ٹیکسٹ میسیجز ہی کیے جا سکتے ہیں، اور اس کی قیمت 99 پاؤنڈ، یا 131.24 ڈالر ہے۔ یہ فون باربی ڈول کی 65 ویں سال گرہ کے موقع پر لانچ کیا گیا ہے، گزشتہ سال باربی فلم کی زبردست کامیابی نے بھی اس ماڈل کے سامنے آنے میں اہم کردار ادا کیا ہے۔ ایک ریسرچ فرم ’سی سی ایس انسائٹس‘ کے اندازے کے مطابق باربی برانڈ کے اس فون کے برطانیہ میں 4 لاکھ سے زیادہ تعداد میں فروخت کا امکان ہے۔,Technology
539,گوگل کا پاکستان کی ایپ انڈسٹری کو AI کے ذریعے بااختیار بنانے پر زور,https://urdu.arynews.tv/google-think-app/,"گوگل، پاکستان کی گیمنگ اور ایپ انڈسٹری کے ساتھ قریبی تعاون کے لیے پرعزم ہے، اور اِس نے بڑے شہروں میں گیم ڈیزائن ماسٹر کلاس اور گوگل ایڈز اکیڈمی سمیت نئے پروگرام شروع کیے ہیں۔ پاکستان میں 2018ء سے 2023ء کے دوران مقامی طور پر تیار کردہ ایپلی کیشنز کے عالمی ڈاؤن لوڈز میں 32فیصد کی مرکب سالانہ شرح نمو (CAGR) ریکارڈ کی گئی۔ 2023 میں پاکستان میں تیار کردہ ایپلی کیشنز کو دنیا بھر میں 1.6 بلین بار ڈاؤن لوڈ کیا گیا گوگل، پاکستان کی گیمنگ اور ایپ انڈسٹری کے ساتھ قریبی تعاون کے لیے پرعزم ہے، اور اِس نے بڑے شہروں میں گیم ڈیزائن ماسٹر کلاس اور گوگل ایڈز اکیڈمی سمیت نئے پروگرام شروع کیے ہیں۔ گوگل نے لاہور میں تھنک اپپ 2024 کی میزبانی کی، جس میں صنعت کے عالمی اور علاقائی رہنماؤں اور ماہرین سمیت پاکستان کے تقریباً 350 سے زیادہ ڈویلپرز نے شرکت کی، 2023 میں تھنک ایپ کی کامیابی کو مدنظر رکھتے ہوئے، یہ صنعت کے لیے اس سال کا سب سے بڑا ایونٹ ہے جس کا مقصد ڈویلپرز کو اے آئی کے استعمال کے ذریعے بااختیار بنا کر پاکستان کی ترقی پذیر ایپ انڈسٹری میں جدت، ترقی اور پائیداری کو فروغ دینا ہے۔ ایکسیس پارٹنرشپ کی تازہ ترین اکنامک امپیکٹ رپورٹ کے مطابق، پاکستان ڈیجیٹل مصنوعات کی برآمدات پر توجہ مرکوز کرکے سن 2030 تک، اپنی سالانہ آمدنی میں، 6.6 بلین ڈالر تک اضافہ کر سکتا ہے، جس میں گیمنگ اور ایپ انڈسٹری کو ترقی کے ایک اہم موقع تصور کیا جاتا ہے۔ حالیہ برسوں میں، پاکستان کی گیمنگ اور ایپ انڈسٹری نے متاثر کن ترقی کا مظاہرہ کیا ہے، جس میں سن 2018 سے سن 2023 تک مقامی طور پر تیار کردہ ایپس کے عالمی ڈاؤن لوڈز میں 32 فیصد کی مجموعی سالانہ شرح نمو بھی شامل ہے۔ اگرچہ مجموعی طور پر ایپ ڈاؤن لوڈز میں 2023 میں معمولی کمی آئی، جس سے ملک عالمی سطح پر 17ویں نمبر پر آ گیا، تاہم ان ایپ کی آمدنی میں 50 فیصد اضافہ سے صنعت مضبوط بنی رہی۔ پاکستانی گیمنگ اور ایپ ڈویلپرز کی معاونت کے لیے نئے پروگرام پاکستانی ڈویلپرز کے لیے بڑے مواقع میں سے سب سے بڑا موقع اعلیٰ معیار کے پائیدار گیمز بنانا ہے۔ اس کے علاوہ، دنیا بھر کے صارفین تک رسائی بھی اولین ترجیح ہے، ڈویلپرز کی معاونت کے لیے اپنے عزم کو دوگنا کرنے کی غرض سے گوگل سن 2024ء میں نئے پروگرام شروع کر رہا ہے۔ یہ پروگرام ملک کے اعلیٰ اسٹوڈیوز سے پاکستان کے سب سے باصلاحیت گیم ڈیویلپرز کو اکٹھا کرتا ہے، انہیں 6 ماہ کے خصوصی پروگرام کے ذریعے اعلیٰ معیار کی گیمز بنانا سکھاتا ہے۔ یہ لاہور اور اسلام آباد میں ذاتی طور پر آف لائن ہیکاتھون ورکشاپس ہیں جہاں پاکستان کے سرفہرست اسٹوڈیوز سے مارکیٹنگ کے پیشہ ور افراد ایپ کی ترقی کی حکمت عملیوں پر توجہ مرکوز کرتے ہوئے ذاتی تربیت تک رسائی حاصل کر سکتے ہیں۔ • Build with AI اور Cloud AI Study Jams: ڈویلپرز AI اور کلاؤڈ کی عملی تربیت کے ذریعے بھی اپنی مہارت میں اضافہ کر سکتے ہیں۔ اس پروگرام کے تحت اب تک 9,300 سے زیادہ ڈویلپرز کو تربیت دی جا چکی ہے۔ یہ پروگرام پاکستان میں ڈویلپرز کی مدد کے لیے گوگل کے موجودہ اقدامات پر مبنی ہیں جن میں گوگل ایپ اکیڈمی بھی شامل ہے اور اب تک اس میں شرکاء کی تعداد 800 سے زیادہ ہوچکی ہے۔ مارکیٹنگ کے پیشہ ور افراد کے لیے یہ آن لائن ورکشاپس مارکیٹنگ کے اہم موضوعات پر گہری معلومات فراہم کرتی ہیں جن سے زیادہ سے زیادہ رسائی اور منافع حاصل ہوتا ہے ، اور یہ اردو زبان میں بھی دستیاب ہیں۔ مزید برآں، گوگل ،گوگل ڈویلپر کانفرنس (امریکہ)، APAC میں چیف ایگزیکٹو میٹنگز، اورAPAC کی ایپ سمٹ جیسے اہم ایونٹس میں اپنی شرکت بڑھا رہا ہے، جو پاکستان کے سر فہرست گیمنگ اور ایپ اسٹوڈیوز کے ٹیلنٹ کے رہنماؤں کو ہم منصب عالمی رہنماؤں سے مربوط کر رہا ہے۔ گوگل کی رائے میں ایپ انڈسٹری میں کامیابی کے لیے متوازن اور دور اندیشی پر مبنی نقطہ نظر کی ضرورت ہوتی ہے۔ Think Apps 2024 میں اس بات پر توجہ مرکوز کی گئی کہ AI کس طرح گیم اور ایپ کی ترقی میں انقلاب برپا کر رہا ہے اور اس نے اُن مقامی اور علاقائی کھلاڑیوں کو نمایاں کیا جو گوگل کےAI سولوشنز کا استعمال کرتے ہوئے اعلیٰ معیار کی ایپس بنانے، مالی کامیابی حاصل کرنے، اور پائیدار کاروبار بنانے میں کامیاب ہوئے ہیں۔ پاکستان کے لیے گوگل کے ڈائریکٹر فرحان ایس قریشی نے کہا ہے کہ ’پاکستان کی ایپ اور گیمنگ انڈسٹری میں مستقبل کے حوالے سے طویل مدتی ترقی کی اعلیٰ صلاحیت موجود ہے۔ فرحان قریشی نے کہا کہ تھنک ایپس 2024 مقامی ڈویلپرز کو بااختیار بنانے کے ہمارے عزم کا ثبوت ہے، ہمارا مقصد ڈویلپرز کو اے آئی سے چلنے والی پروڈکٹس اور وسائل تک رسائی فراہم کر کے، انہیں غیر معمولی گیمز اور ایپس بنانے، منافع میں اضافہ کرنے، اور پائیدار کاروبار قائم کرنے میں مدد کرنا ہے۔ اس کے بعد یہ اقدام ، ڈیجیٹل برآمدات کی آمدنی کے ذریعے ملک کی معیشت کو بہتر بنانے اور اعلیٰ معیار کی ملازمتوں کے مواقع پیدا کرنے کی راہ ہموار کرے گا۔ گوگل پاکستان کے ڈویلپر ایکو سسٹم میں سرمایہ کاری کرنے اور اسے عالمی کامیابی کی راہ پر گامزن کرنے کے لیے پرعزم ہے۔ سن 2023 میں تھنک ایپ کی کامیابی کو مدنظر رکھتے ہوئے، یہ صنعت کے لیے اس سال کا سب سے بڑا ایونٹ ہے جس کا مقصد ڈویلپرز کو اے آئی کے استعمال کے ذریعے بااختیار بناکر پاکستان کی ترقی پذیر ایپ انڈسٹری میں جدت، ترقی اور پائیداری کو فروغ دینا ہے ۔",Technology
540,واٹس ایپ استعمال کرنے والوں کیلئے خوشخبری,https://urdu.arynews.tv/whatsapp-notifications-good-news-for-users/,دنیا بھر میں پیغام رسانی کے لیے استعمال کی جانے والی ایپلیکشن واٹس ایپ کے صارفین کے لئے خوشی کی خبر سامنے آگئی۔ عام طور پر دیکھا گیا ہے کہ واٹس ایپ استعمال کے دوران بہت سے صارفین اس میں موصول ہونے والے میسجز کے نوٹیفکیشنز سے پریشان ہوجاتے ہیں۔ اگرچہ ان نوٹیفکیشنز کو بند کرنے اور اس کی ساؤنڈ میوٹ کرنے کا آپشن فون میں موجود ہوتا ہے لیکن ایپ کھولنے کے دوران ‘ان ریڈ’ میسجز کی نشاندہی کرنے والی آئیکنز کی بھرمار پریشانی کا باعث بن جاتی ہے۔ بیٹا انفو نے حالیہ رپورٹ میں اس حوالے سے انکشاف کیا ہے کہ پیغام رسانی کے لیے استعمال کی جانے والی ایپلیکشن  نے چیٹس کے لیے نئے فیچر پر کام شروع کردیا ہے، جسے صارفین کے لئے جلد پیش کردیا جائے گا۔ اس فیچر کا نام ‘Mark all chats as read’ ہے جس کے تحت صارفین بس اس آپشن کا انتخاب کرتے ہوئے ایک ہی کلک میں تمام نہ پڑھی گئی چیٹس کا نوٹیفکیشن ختم کرسکیں گے۔ بیٹا انفو  نے اس سلسلے میں ایک اسکرین شاٹ بھی شیئر کیا ہے جس سے صارفین کو اس فیچر کو سمجھنے میں مدد حاصل ہوسکے گی۔,Technology
541,انسٹاگرام صارفین کے لیے نیا شاندار فیچر متعارف,https://urdu.arynews.tv/instagram-now-add-text-stickers-to-photos-other-features/,اگر آپ بھی سوشل میڈیا پر نت نئے فیچرز کی تلاش میں رہتے ہیں تو جان لیں کہ انسٹا گرام نے صارفین کے نیا شاندار فیچر متعارف کرادیا ہے۔ انسٹاگرام نے اپنی نئی اپ ڈیٹس کا اعلان کرتے ہوئے بتایا ہے کہ اس پلیٹ فارم پر صارفین کے لیے تخلیقی ٹولز میں اضافہ کردیا گیا ہے، اب یہ پلیٹ فارم استعمال کرنے والے خواتین و حضرات اپنی تصاویر پر براہ راست ٹیکسٹ اور فیچر چسپاں کرسکیں گے۔ اس کے علاوہ انسٹاگرام نے اپنی ریلز اور اسٹوریز کے لیے نیا فونٹ، ٹیکسٹ اینیمیشن اور افیکٹس کا بھی اضافہ کیا ہے جسے ضرورت کے مطابق استعمال کیا جاسکے گا۔ انسٹاگرام پر نئے فیچرز کے اضافے سے اب اس پلیٹ فارم کو استعمال کرنے والے اپنی پوسٹ اور اسٹوریز کو مزید جاذب نظر بناسکیں گے۔ اب صارفین، ٹیکسٹ اور اسٹیکرز کو براہ راست اپنی تصاویر اور کاروسلز (carousels) میں شامل کر سکتے ہیں جس سے انھیں اظہار خیال کرنے کی اور بھی تخلیقی آزادی ملے گی۔ نئے فونٹس کو دریافت کرنے کے لیے صارفین کو ٹیکسٹ ٹول کھول کر ٹیکسٹ بٹن پر ٹیپ کرنا ہوگا، اسٹینڈ آؤٹ ٹیکسٹ بنانے کے لیے صارفین نئی خصوصیات کو ملا کر مماثل کر سکتے جو  کہ منفرد طور پر صرف اسی صارف کا ہوگا۔ انسٹاگرام نے حال ہی میں کاروسل کی حد میں اضافہ کیا ہے، جس سے کوئی بھی شخص ایک پوسٹ میں 20 تک تصاویر اور ویڈیوز شامل کر سکتا ہے۔,Technology
542,آئی فون 16 کی لانچنگ کی تاریخ کا اعلان کردیا گیا,https://urdu.arynews.tv/iphone-16-launch-date-announcement-apple-watch/,کیلیفورنیا : امریکی ٹیکنالوجی کمپنی ’ایپل‘ نے نئی آئی فون ڈیوائسز اور ایپل واچ کے نئے ماڈلز کی تقریب رونمائی کا اعلان کردیا ہے۔ کمپنی کی جانب سے نئی جنریشن کی فلیگ شپ ڈیوائس کی رونمائی کیلیفورنیا میں قائم ہیڈ کوارٹرز میں 9 ستمبر کو منعقد ہونے والی ایک تقریب میں کرنے کی تصدیق کی گئی ہے۔ ایپل کی ویب سائٹ پر جاری پیغام کے مطابق رواں برس ’ایپل ایونٹ‘ 9 ستمبر کو امریکی وقت کے مطابق صبح 10 بجے منعقد ہوگا۔ پاکستانی وقت کے مطابق یہ تقریب رات 10 بجے شروع ہوگی۔ ایپل پارک میں منعقد ہونے والی یہ براہ راست تقریب ایپل کی ویب سائٹ، ایپل ٹی وی اور ایپل کے یوٹیوب چینل پر دیکھی جا سکے گی۔ اس سے قبل یہ خبر سامنے آئی تھی کہ ایپل 10 ستمبر کو اپنے ایونٹ کا اعلان کرے گا، اور یہ کہنا غلط نہیں ہوگا کہ ایپل نے ایک دن پہلے کا اعلان کر کے کافی ٹیک ایکسپرٹس کو ’سرپرائز‘ دیا ہے۔ 9 ستمبر کو ہونے والی تقریب میں آئی فون 16، آئی فون 16 پلس، آئی فون 16 پرو اور آئی فون 16 پرو میکس متعارف کرائے جائیں گے اور ان سب کی خاس بات یہ ہے کہ ان ڈیوائسز کے ڈسپلے پہلے سے زیادہ بڑے ہوں گے۔ آئی فون 16 میں 6.1 انچ، آئی فون 16 پلس میں 6.7 انچ، آئی فون 16 پرو میں 6.3 انچ جبکہ آئی فون 16 پرو میکس میں 6.9 انچ کا ڈسپلے دیا جائے گا۔ اس کے علاوہ ان ڈیوائسز میں نیا ڈیزائن کردہ کیمرا بمپ اور ایک نئے رنگ کا اضافہ کیا گیا ہے۔ اس سال کے ایپل ورژن کو iOS 18 کہا جارہا ہے جس میں ایپل انٹیلی جنس یا آرٹی فیشل انٹیلی جنس (اے آئی) فیچرز کا اعلان بھی کیا جائے گا۔ تاہم یہ فیچرز ڈیوائسز کی رونمائی کے کچھ عرصہ بعد لانچ کیے جائیں گے۔ دیگر فون ساز حریفوں کے برعکس ایپل اپنے فون میں پیش کیے جانے فیچرز کی معلومات خفیہ رکھتا ہے۔ عموماً نئے آئی فونز میں تیز رفتار چپس اور بہتر کیمرہ سمیت کئی چیزیں شامل ہوتی ہیں لیکن بلومبرگ کی فنانشل وائر کے مطابق آئی فون 16 کے ڈیزائن میں کوئی بنیادی تبدیلی نہیں کی جارہی۔ Comments,Technology
543,واٹس ایپ کال سے متعلق صارفین کیلئے بڑی سہولت اعلان,https://urdu.arynews.tv/whatsapp-call-augmented-reality-wabetainfo/,دنیا کی سب سے بڑی میسجنگ ایپ واٹس ایپ نے اپنے صارفین کو اچھی خبر سنادی، اب ویڈیو کال کیلئے جدید ٹیکنالوجی استعمال کی جائے گی۔ تفصیلات کے مطابق واٹس ایپ میں اگیومینٹڈ رئیلٹی (اے آر) ٹیکنالوجی پر مبنی فیچرز کے ذریعے ویڈیو کالنگ کے تجربے کو زیادہ بہتر بنایا جا رہا ہے۔ WABetainfoکی رپورٹ کے مطابق اس اپ ڈیٹ کا مقصد ویڈیو کالز میں متعدد انٹر ایکٹیو آپشنز فراہم کرنا ہے۔ رپورٹ کے مطابق واٹس ایپ کے آئی او ایس ڈیوائسز کے نئے بیٹا ورژن میں اے آر کال ایفیکٹس اور فلٹرز کا اضافہ کیا گیا ہے۔ رپورٹ میں مزید بتایا گیا کہ آئی او ایس صارفین کو نئے اے آر فیچرز تک رسائی دی جا رہی ہے۔ ان میں سے ایک فیچر ڈائنامک فیشل فلٹر کا ہے جسے ویڈیو کالز کے دوران استعمال کرکے صارفین اپنی شخصیت کو مختلف انداز سے پیش کر سکتے ہیں۔ اسی طرح ایک بیک گراؤنڈ ایڈیٹنگ ٹول ہے جس سے ویڈیو کالز کے دوران اردگرد کے ماحول کو دھندلا کیا جاسکتا ہے یا پہلے سے بنے بیک گراؤنڈ سے تبدیل کیا جاسکتا ہے۔ ایک لو لائٹ موڈ سیٹنگ بھی متعارف کرائی گئی ہے جس سے ان جگہوں پر ویڈیو کا معیار بہتر ہوسکے گا جہاں روشنی ناقص ہوگی۔ ایک ٹچ اپ موڈ ٹول بھی میٹا کی میسجنگ ایپ کا حصہ بنا ہے جو ویڈیو کالز کے دوران صارف کی شخصیت کو بہتر بنا کر پیش کرے گا۔ ان تمام سیٹنگز میں کی جانے والی تبدیلیوں کو واٹس ایپ محفوظ کرلے گا جس کے بعد انہیں ہر کال میں بدلنے کی ضرورت نہیں رہے گی۔ جیسا اوپر درج کیا جاچکا ہے کہ یہ فیچرز ابھی بیٹا ورژن کا حصہ بنے ہیں تو تمام صارفین کے لیے انہیں متعارف کرانے میں ابھی کچھ وقت لگ سکتا ہے۔ Comments,Technology
544,واٹس ایپ پر موبائل نمبر ظاہر کیے بغیر بات کرنا ممکن,https://urdu.arynews.tv/whatsapp-chat-without-revealing-phone-numbers/,پیغام رسانی کے لیے استعمال ہونے والی دنیا کی سب سے مقبول ایپلیکیشن واٹس ایپ نے صارفین کے لیے انتہائی کارآمد فیچر متعارف کروانے پر کام شروع کردیا ہے۔ میٹا کی زیر ملکیت مقبول ایپلی کیشن واٹس ایپ کی جانب سے صارفین کے لیے نت نئے فیچرز متعارف کروائے جاتے ہیں تاکہ صارفین کو سہولیت میسر کی جاسکے اور دیگر ایپلی کیشن کے مقابلے میں ان کی سبقت برقرار رہے۔ واٹس ایپ کی جانب سے صارفین کی پرائیویسی کے لیے ایسا فیچر متعارف کروانے کی تیاری کی جارہی ہے جو ان کی دیرینہ خواہش تھی۔ واٹس ایپ صارفین بہت جلد کسی کو بھی اپنا نمبر ظاہر کیے بغیر میسج کرسکیں گے، صارفین کو سہولت دی جارہی ہے کہ وہ پوزنیم سے اکاؤنٹ بنائیں اور پھر اس کے ذریعے دوسروں کو پیغام بھیجیں۔ اس فیچر کو ابھی صرف بیٹا صارفین کے لیے متعارف کروایا گیا ہے بہت جلد یہ فیچر تمام صارفین کو دستیاب ہوگا۔ واٹس ایپ کی جانب سے صارفین کو بتایا جائے گا کہ وہ پلے اسٹور یا آئی او ایس اسٹور سے اسے اپ ڈیٹ کرلیں گے جس کے بعد صارفین کے پاس سیٹنگز میں جاکر یوزر نیم کا آپشن آجائے گا۔ فیچر متعارف ہونے کے بعد صارفین کسی بھی صارف نے فیس بک کی طرح نام لکھ کر سرچ کرسکیں گے۔,Technology
545,بھارت میں 6G لانے کی تیاریاں,https://urdu.arynews.tv/india-6g-technology-prep/,بھارت نے اپنے ملک میں ٹیلی کام ٹیکنالوجی کو مزید وسعت اور تیز کرنے کا فیصلہ کیا ہے اور ملک میں 6 جی لانے کی تیاریاں کی جا رہی ہیں۔ غیر ملکی میڈیا کے مطابق بھارتی حکومت کے ٹیلی کام کے وزیر جیوتی رادتیہ سندھیا نے ٹیلی کام سروس فراہم کرنے والوں کے ساتھ ایک مشاورتی میٹنگ کی جس میں ملک میں 6 جی ٹیکنالوجی کے حوالے سے تبادلہ خیال کرتے ہوئے کمپنیوں سے ٹیکنالوجی کی ترقی میں اپنا مثبت کردار ادا کرنے کا مطالبہ کیا گیا ہے۔ رپورٹ کے مطابق اس موقع پر ٹیلی کام کمپنیوں نے کسی بھی علاقے میں لائسنس پرمٹ کو آسان، بجلی کے نرخوں کو معقول بنانے اور نرخوں میں کمی کے اپنے پرانے مطالبات کو دُہرایا۔ ذرائع نے بتایا کہ اس میٹنگ میں اوور دی ٹاپ (او ٹی ٹی ) کاروبار سے متعلق مسائل جس میں، انہیں لائسنسنگ نظام کے تحت لانا، بڑی موبائل ایپلیکیشنز پر مناسب استعمال کے چارجز عائد کرنا کو زیر بحث نہیں لایا گیا۔ میٹنگ میں بین الاقوامی معیارات اور انٹلیکچوئل پراپرٹی اینڈ اسٹینڈرڈ ایسنشل پیٹنٹ میں ہندوستان کے حصے اور ٹیلی کام اور ٹیلی کام خدمات کے معیار میں کنیکٹیویٹی فرق کے بارے میں بات چیت ہوئی۔ حکومتی حکام نے ٹیلی کام سروس کے اراکین پر زور دیا کہ بھارت کے شہریوں کو ٹیلی کام کی بہتر اور معیاری خدمات فراہم کرنے کے لیے ضروری اقدامات کریں اور اس کے حصول کے لیے حکومت سمیت مختلف اسٹیک ہولڈرز کے کردار کی وضاحت کریں۔ اجلاس میں وزیر مملکت برائے مواصلات پیمسانی چندر شیکھر، ٹیلی کام سکریٹری نیرج متل، ڈیجیٹل کمیونیکیشن کمیشن کے رکن (فنانس) منیش سنہا اور محکمہ ٹیلی کمیونیکیشن کے دیگر سینئر افسران بھی موجود تھے۔,Technology
546,انٹرنیٹ کی سست روی کی اصل وجہ کیا ہے؟ مسئلہ کیسے حل ہوگا؟ جانیے,https://urdu.arynews.tv/internet-slow-free-lancing-pakistan/,ملک بھر میں انٹرنیٹ سروس سست روی کا شکار ہے یہ سلسلہ تقریباً ایک ماہ سے جاری ہے جس کے سبب صارفین شدید مشکلات میں مبتلا جبکہ فری لانسرز، سافٹ ویئر ہاؤسز اور دیگر آئی ٹی سیکٹرز بھی بھاری مالی نقصان برداشت کر رہے ہیں۔ اس حوالے سے لاہور کے لبرٹی چوک پر اے آر وائی نیوز کے پروگرام سرعام میں آئی ٹی کے شعبے سے وابستہ مختلف افراد نے گفتگو کرکے اپنے خیالات کا اظہار کیا۔ پروگرام کے میزبان اقرار الحسن سے گفتگو کرتے ہوئے آئی ٹی ماہرین نے انٹرنیٹ کی بندش کے باعث پیش آنے والی مشکلات و مسائل کا ذکر کیا اور اس کے سدباب کیلئے اپنی تجاویز سے آگاہ کیا۔ اس موقع پر ایک کانٹنٹ کریئٹر کا کہنا تھا کہ انٹرنیٹ سیکیورٹی نیٹ ورک سسٹم ’فائر وال‘ کی تنصیب اور تجربات کی وجہ سے حکومت کی جانب سے انٹرنیٹ کی رفتار سست کی گئی۔ انہوں نے کہا کہ آئی ٹی ایک ایسا سیکٹر ہے جو ملکی معیشت کو بہتر بنا سکتا ہے لیکن بد قسمتی سے فیصلہ سازوں نے انٹرنیٹ کی سہولت ہی چھین لی ہے اور کسی کو نہیں معلوم کہ یہ مسئلہ کب اور کیسے حل ہوگا۔ ایک طالبہ کا کہنا تھا کہ اگر میں کسی سیاسی خاندان سے تعلق رکھتی تو میرے لیے کوئی مشکل یا مسئلہ نہیں ہوتا، میرے اندر چاہے جتنی بھی صلاحیتیں ہوں مجھے ان مسائل کا سامنا کرنا پڑے گا۔ اس موقع پر گفتگو کرتے ہوئے مقامی تاجر نے بتایا کہ دنیا اس وقت فائیو جی پر کام کررہی ہے اور ہم سے تھری جی اور فور جی پر اٹکے ہوئے ہیں اور وہ بھی ٹھیک سے نہین چلا پارہے۔ ایک سافٹ ویئر ہاؤس سے وابستہ فینٹیک ایکسپرٹ یوسف جمشید کا کہنا تھا کہ جو لوگ نچلی سطح پر کام کررہے ہیں وہ انٹرنیٹ کی سست رفتاری سے بہت بری طرح متاثر ہوئے ہیں۔ وی پی این کے حوالے سے ان کا کہنا تھا کہ یہ تو بہت پہلے بھی چل رہا ہے بہت سے ممالک ہم سے براہ راست رابطے میں نہیں جس کی وجہ سے وی پی این کا استعمال ضروری ہے اور وہ ہوتا آیا ہے۔ بہت ساری ایپلی کیشنز بغیر وی پی این کے نہیں چلتیں۔ یوسف جمشید نے کہا کہ حکومت نے ایک غیر تربیت یافتہ شخصیت سے اس کی وضاحت بیان کرواتی ہے جس کی لوگوں نے تردید کرتے ہوئے اس کا مدلل جواب دیا۔ انٹرنیٹ کی سست رفتاری کا نقصان یہ ہورہا ہے کہ لوگ اپنا کام دبئی شفٹ کررہے ہیں اس کے علاوہ آئی ٹی کے حوالے سے افرادی قوت پاکستان کے بجائے بھارت سے لی جارہی ہے۔ مسئلے کا حل بیان کرتے ہوئے ان کا کہنا تھا کہ حکومت کو چاہیے کہ دیگر ممالک کی طرح ایک پالیسی فریم مرتب کرے کہ سب کو اس دائرے میں رہتے ہوئے کام کرنا ہے یا سوشل میڈیا استعمال کرنا ہے لیکن نیٹ بند کرنا مسئلے کا حل نہیں بلکہ مزید الجھن کا سبب بنے گا۔ سی ای او ایمبلم ٹیکنالوجی سلمان ارشد نے موجودہ حکمرانوں پر شدید تنقید کرتے ہوئے کہا کہ پاکستان کو ایتھوپیا بنانے کی پوری کوشش کی جارہی ہے، نااہل حکمران، لاعلم لوگ اور لاغرض پالیسی ساز پتہ نہیں اس ملک کے ساتھ کیا کرچکے ہیں اور مزید کیا کرنا چاہتے ہیں۔ انہوں نے کہا کہ پاکستان کو یومیہ کروڑوں ڈالرز کا نقصان ہورہا ہے، ملک کی دیگر صنعتیں تو بحران کا شکار ہیں ہی اب آئی ٹی سیکٹر کو بھی تباہی کی جانب لے جایا جارہا ہے۔ ایک اور آئی ٹی ماہر نے بتایا کہ میں وی پی این سے متعلق حکومتی مؤقف سے بالکل بھی متفق نہیں ہوں، انٹرنیٹ کی سست رفتاری سے دو بڑے نقصانات ہورہے ہیں پہلا یہ کہ دنیا بھر کی بڑی کمپنیاں ہمارے ٹاپ فری لانسرز کو اپنی جانب راغب کرنے کیلیے بڑے پیکجز دے رہی ہیں اور لوگ یہاں سے باہر جارہے ہیں۔ اور دوسرا بڑا نقصان یہ کہ حکومت نے فری لانسرز سے یہ سہولت ہی چھین لی ہے اور اس کا الزام مختلف طریقوں سے دوسروں پر ڈالا جارہا ہے، جب ہر بچہ باہر جانے کی کوشش کرے گا تو آئی ٹی سیکٹر کیسے ترقی کرے گا؟,Technology
547,ایلون مسک نے مارک زکربرگ کی گرفتاری کا مطالبہ کر دیا,https://urdu.arynews.tv/elon-musk-mark-zuckerberg-arrest/,ٹیسلا اور اسپیس ایکس کے سی او او ایلون مسک نے ٹیلی گرام کے بانی پاول ڈوروف کی حمایت میں بیان دیتے ہوئے مارک زکربرگ کی گرفتاری کا مطالبہ کر دیا۔ میڈیا رپورٹس کے مطابق ایلون مسک پاول ڈوروف کی حمایت میں کھل کر سامنے آگئے جنہین آج فرانس میں پولیس نے متعدد الزامات پر گرفتار کیا۔ الزامات درست ثابت ہونے پر انہیں 20 سال قید کی سزا سنائی جا سکتی ہے۔ ایلون مسک نے سماجی رابطوں کے پلیٹ فارم ایکس (سابق ٹوئٹر) پر لکھا کہ میٹا کے زیرِ ملکیت انسٹاگرام پر بچوں کے استحصال پر زکربرگ کو گرفتار کیا جانا چاہیے۔ انہوں نے لکھا کہ مارک زکربرگ پہلے ہی سنسرشپ کے دباؤ کا شکار ہو چکے ہیں، انسٹاگرام پر بچوں کا استحصال ایک بڑا مسئلہ ہے لیکن زکربرگ کیلیے کو کوئی گرفتار نہیں کرتا جبکہ وہ وہ آزادانہ صارفین کی رائے کو سنسر کرتا ہے اور حکومتوں کو صارفین کے ڈیٹا تک غیر قانونی رسائی دیتا ہے۔ ان کا مزید کہنا تھا کہ آزاد اظہار رائے کی حمایت کیلیے ضروری ہے کہ آپ ایکس کی پوسٹیں اُن لوگوں کو بھیجیں جنہیں آپ جانتے ہیں، اور خاص طور پر وہ جو سنسرشپ والے ممالک میں رہتے ہیں۔ رواں سال فروری میں زکربرگ نے امریکی سینیٹ میں آن لائن بچوں کے جنسی استحصال کے متاثرین کے خاندانوں سے معافی مانگی تھی۔ میٹا کے بانی کا کہنا تھا کہ مجھے ان تمام مشکلات پر افسوس ہے جن سے آپ لوگ گزرے، کسی کو بھی ان مشکلات سے نہیں گزرنا چاہیے۔ انہوں نے امریکی سینیٹ میں بتایا تھا کہ ہم بہت زیادہ سرمایہ کاری کر رہے ہیں اور اس بات کو بھی یقینی بنانے کی کوششیں جاری رکھیں گے کہ آئندہ کسی کو بھی ان مشکلات سے گزرنا نہ پڑے۔,Technology
548,ملک میں اے ٹی ایم، ٹیلی کام سروس متاثر ہونے کی خبروں پر پی ٹی اے کا ردعمل,https://urdu.arynews.tv/pta-expressed-fear-of-major-telecom-blackout/,پاکستان میں اے ٹی ایم سروس اور ٹیلی کام سروس متاثر ہونے کی افواہوں پر پاکستان ٹیلی کمیونیکیشن اتھارٹی کا ردعمل آگیا۔ پاکستان میں اے ٹی ایم کی ممکنہ بندش سے متعلق سوشل میڈیا پر پھیلی ہوئی جعلی خبروں کے حوالے سے وضاحت کرتے ہوئے پی ٹی اے نے کہا ہے کہ ایل ڈی آئی نیٹ ورکس کو غیر فعال یا بند نہیں کیا گیا ہے۔ پی ٹی اے نے بتایا کہ ملک میں آئی ٹی یا مالیاتی سیکٹر بشمول اے ٹی ایم نیٹ ورکس متاثر ہونے کے ممکنہ طور پر کوئی امکانات نہیں ہیں۔ جاری بیان میں پی ٹی اے نے یہ بھی واضح کیا کہ میعاد ختم ہونے والے ایل ڈی آئی لائسنسوں کے آپریشنز معطل یا بند نہیں ہیں۔,Technology
549,گوگل کروم  نے صارفین کی بڑی مشکل آسان کردی,https://urdu.arynews.tv/google-chrome-introducing-new-feature/,گوگل کروم صارفین کی آسانی کے لئے نیا فیچر متعارف کرانے جارہا ہے، جس کے سبب اینڈرائیڈ ڈیوائسز اور ڈیسک ٹاپ کمپیوٹر پر کروم صارفین کو تمام گوگل اکاؤنٹ ڈیٹا تک رسائی میں مدد مل سکے گی۔ غیر ملکی ذرائع ابلاغ کے مطابق گوگل کروم کی جانب سے یہ فیچر آئی او ایس ڈیوائسز کے لیے بھی متعارف کرانے کا اعلان کچھ عرصے قبل کیا گیا تھا۔ اس کے سبب صارفین اپنے محفوظ پاس ورڈز، شیئرنگ ٹیبز،ویب ایڈریسز اور براؤزنگ سرگرمیوں تک رسائی مختلف ڈیوائسز میں حاصل کر پائیں گے۔ ایسا کرنے سے گوگل آئی او ایس، اینڈرائیڈ اور ڈیسک ٹاپ کمپیوٹر پر سنگل یونیفائی براؤزر کے طور پر امور انجام دے سکے گا، مگر ایسا جب ہوگا جب آپ اسے ایسا کرنے کی اجازت دیں گے۔ بلاگ پوسٹ میں کمپنی کا کہنا تھا کہ گوگل کروم پر سائن ان ہونے کے بعد آپ اپنے گوگل اکاؤنٹ میں محفوظ تمام پاس ورڈز، ایڈریسز اور دیگر ڈیٹا تک رسائی مختلف ڈیوائسز میں حاصل کرسکیں گے۔ اسی طرح آپ اگر دوران سفر کسی نئے فون میں سائن ان ہوتے ہیں تو تمام ڈیٹا تک رسائی اس فیچر کے باعث ممکن ہوسکے گی۔ اکاؤنٹ synchronizationکا فیچر اوپن ٹیبز اور براؤزنگ ہسٹری کے لیے خودکار طور پر ان ایبل نہیں ہوگا بلکہ آپ کو ایسا کرنا ہوگا۔ یاد رہے کہ گوگل کی جانب سے یہ بات نہیں بتائی گئی کہ اینڈرائیڈ اور ڈیسک ٹاپ صارفین کے لیے یہ فیچر کب تک متعارف کرایا جائے گا۔,Technology
550,انٹرنیٹ کی سست رفتار :کئی کمپنیوں نے پاکستان میں کام بند کردیا,https://urdu.arynews.tv/internet-speed-slow-online-business/,وطن عزیز میں گزشتہ ماہ سے انٹرنیٹ کی سست رفتاری کے باعث جہاں سماجی رابطوں میں دشواری کا سامنا ہے اور ساتھ ہی آن لائن کام کرنے والے لوگ بھی ذہنی دباؤ کا شکار ہیں۔ پاکستانیوں کی ایک بڑی تعداد جن میں نوجوان طبقہ قابل ذکر ہے، ان کی روزی روٹی کا دارومدار انٹرنیٹ کے ارد گرد گھومتا ہے اس سست رفتاری کی وجہ سے ان کے کام بھی کھٹائی میں پڑگئے اور کلائنٹس نے بھی رابطے منقطع کرنا شروع کردیے ہیں۔ کراچی کا ایک ایسا ہی اذہان نامی نوجوان جو ایک اسکول کا طالب علم ہے اپنے آن لائن کلائنٹ کے جانے سے پریشانی کا شکار ہے۔ اے آر وائی نیوز کراچی کی رپورٹ کے مطابق اذہام نے بتایا کہ اسکول سے آنے کے بعد کام کرتا ہوں لیکن اب بہت مشکلات پیش آرہی ہیں۔ A post shared by ARY News (@arynewstv) ان کا کہنا ہے کہ میں ایک بڑے پروجیکٹ پر کام کررہا تھا 60 آرڈرز تھے میرے پاس لیکن انٹرنیٹ کی سست رفتاری سے بہت زیادہ مسائل ہورہے ہیں۔ ایک فری لانسر عبدالحئی بھی ہیں جن کا ذریعہ معاش بھی انٹرنیٹ سے منسوب ہے، یہ نوجوان بھی انٹر نیٹ سلو ہونے سے مسائل کا شکار ہیں۔ عبدالحئی کا کہنا ہے کہ واٹس ایپ چلنے میں بہت دشواری ہورہی ہے جس کی وجہ سے اپنی ٹیم کے لوگوں سے رابطے نہیں ہوپا رہے۔ رپورٹ کے مطابق فری لانسرز کیلئے کام کرنے والی مختلف کمپنیوں نے پاکستان میں انٹرنیٹ اسپیڈ نہ ہونے کی وجہ سے کام بند کرنا شروع کردیا ہے۔ انٹرنیٹ کی سست روی نے جس طرح فری لانسرز کیلئے مشکلات کھڑی کی ہیں تو دوسری جانب انٹرنیشنل مارکیٹ میں پاکستان کے تشخص کو بھی متاثر کیا ہے۔ انٹرنیٹ سست ہونے کی وجہ سے ٹیکس گوشوارے جمع کرانے والے بھی پریشان ہیں، ٹیکس دہندگان کا کہنا ہے کہ ایف بی آر کا فارم اوپن نہیں ہو رہا ہے اور دستاویز اپ لوڈ نہیں ہو رہیں۔ Comments,Technology
551,خبردار! اپنے فون پر یہ حروف ٹائپ نہ کریں، ورنہ۔۔۔,https://urdu.arynews.tv/iphone-warning-typing-mistake/,"اگر آپ آئی فون استعمال کر رہے ہیں یہ تو یہ خبر آپ کیلیے ہے۔ جس میں آگاہ کیا جا رہا ہے کہ کیسے ایک نیا سافٹ ویئر ’بگ‘ (bug) آپ کی ڈیوائس کو کریش کر سکتا ہے۔ ٹیک کرنچ کی رپورٹ کے مطابق iOS میں ایک ایسا بگ سامنے آیا ہے جس میں صرف یہ 4 حروف (""”::) ٹائپ کرنے سے آپ کا موبائل فون ناکارہ ہو سکتا ہے۔ مذکورہ 4 حروف سیٹنگز ایپ کی سرچ بار میں ٹائپ کرنے پر اسپرنگ بورڈ کرش کر دیتے ہیں۔ اسی طرح اگر آپ اپنی ہوم اسکرین پر دائیں طرف سوائپ کرتے ہیں اور انہیں ایپ لائبریری سرچ بار میں ٹائپ کرتے ہیں تو بھی ڈیوائس متاثر ہوگی۔ بگ کو ٹرگر کرنے سے بھی اسپرنگ بورڈ کریش ہو جاتا ہے، اور پھر آپ کی لاک اسکرین پر دوبارہ لوڈ ہوتا ہے۔ ایک ٹیسٹ کے دوران بگ نے اسکرین کو ایک سیکنڈ کیلیے سیاہ بھی کیا۔ ریان سٹورٹز، جو آئی او ایس سکیورٹی سے متعلق زیادہ معلومات رکھتے ہیں، نے بتایا کہ ایسا لگتا ہے کہ یہ بگ سکیورٹی کیلیے کوئی بڑا خطرہ نہیں ہے۔ بگ سے متعلق ایپل کی جانب سے کوئی باضابطہ بیان جاری نہیں کیا گیا اور نہ ہی کمپنی نے اپنے آئی فون صارفین کو محتاط رہنے کی ہدایت کی ہے۔",Technology
552,جہاز ہوا میں معلق ہو تو کیا اس کے نیچے موجود مقام آگے بڑھے گا؟,https://urdu.arynews.tv/plane-in-the-air-gravity-earth/,تحریر: ملک شعیب سوال: جہاز یا ہیلی کاپٹر ایک جگہ کھڑا ہو جائے تو کیا اس کے نیچے سے زمین یا مقام آگے بڑھ جائے گا؟ ہماری زمین اپنی فضا کے ساتھ سورج کے گرد چکر لگا رہی ہے اور اپنے محور میں بھی گردش کر رہی ہے۔ زمین کی کشش ثقل ہر چیز کو اپنے مرکز یعنی کور کی جانب کھینچ رہی ہے، جس کی وجہ سے زمین کے اندر موجود ہر شے زمین کے دائرے سے باہر نہیں نکل سکتی۔ جہاز اڑتا ہے لیکن وہ زمین کی فضا کے اندر ہے اور کشش ثقل کی قید میں ہے، لیکن اس میں موجود توانائی جہاز کا توازن قائم رکھے اسے آگے بڑھا رہی ہے، جس کی وجہ سے جہاز زمین پر گرتا نہیں ہے بلکہ آگے بڑھتا ہے۔ جب تک ہر شے زمین کی کشش ثقل کی قید میں ہوگی تب تک وہ زمین سے باہر نہیں جا سکتی۔ لہٰذا اس سوال کا جواب یہ ہے کے اگر جہاز ہوا میں معلق ہو جائے تو اس کے نیچے جو مقام ہوگا، وہ آگے نہیں بڑھے گا۔ وجہ پھر وہی ہے کہ ہر شے جو زمین پر ہے یا ہوا میں معلق ہے، وہ ایک ڈوم میں قید ہے۔ اسی طرح چلتی ہوئی ٹرین یا بس کو بھی ایک ڈوم سمجھیں۔ جب تک ایک ڈرون ٹرین یا بس میں ایک جگہ کھڑا رہے گا، تو اس کے نیچے سے ٹرین یا بس آگے نہیں بڑھ جائے گی بلکہ ڈرون کھڑی حالت میں بھی ٹرین یا بس کے ساتھ ہی آگے بڑھے گا۔ جیسے ہی ڈرون، ٹرین یا بس کے فریم آف ریفرنس سے باہر نکلے گا تو دونوں کے راستے الگ الگ ہو جائیں گے۔ اسی طرح جو بھی چیز زمین سے باہر نکلے گی اس کے اور زمین کے راستے الگ الگ ہو جائیں گے۔ جس طرح جیمز ویب ٹیلی اسکوپ زمین کی حدود سے باہر ہے لیکن سورج کی کشش ثقل میں مقید ہے۔,Technology
553,موبائل چھن جانے کا ڈر ختم،  گوگل نے نیا فیچر متعارف کرادیا,https://urdu.arynews.tv/google-to-introduce-android-theft-detection-lock/,دنیا بھر میں چوری کی واردات میں لوگ اپنے مہنگے موبائل فونز سے محروم ہوجاتے ہیں،  ایسے میں گوگل نے ایک دلچسپ فیچر متعارف کرادیا۔ میڈیا رپورٹس کے مطابق گوگل نے اپنے صارفین کیلئے ’تھیفٹ ڈیٹیکشن‘ لاک نامی فیچر متعارف کرایا ہے جو اب آپ کے مہنگے موبائل فونز کا چوروں سے تحفظ کرے گا۔ رپورٹ کے مطابق گوگل کی جانب سے ’ تھیفٹ ڈیٹیکشن لاک‘ نامی فیچر کا اعلان کیا گیا ہے، تھیف ڈیٹیکشن لاک نامی فیچر میں چوری کا پتہ لگانے والا لاک، آف لائن ڈیوائس لاک، اور ڈیوائس کو دور سے لاک کرنے کی صلاحیت شامل ہے۔ رپورٹ کے مطابق تھیفٹ ڈیٹیکشن لاک میں آرٹی فیشل انٹیلی جنس (اے آئی) ٹیکنالوجی پر مبنی الگورتھمز کو استعمال کیا گیا ہے، اگر کوئی آپ کے ہاتھ سے موبائل فون چوری کرلیتا ہے تو یہ فیچر ایکٹیو ہو جائے گا اور آپ کے موبائل کو لاک کردے گا۔ رپورٹ میں  بتایا گیا ہے کہ اس کے علاوہ موبائل فون میں موجود ایپس کو بھی کوئی چور نہیں کھول سکے گا، یہ فیچر بتدریج اینڈرائیڈ 10 یا بعد کے آپریٹنگ سسٹمز پر کام کرنے والے اسمارٹ فونز کے لیے متعارف کرایا جائے گا۔ رپورٹ میں بتایا گیا ہے کہ فی الحال یہ فیچر برازیل میں بیٹا صارفین کو دستیاب ہوگا جو بعد ازاں دیگر ممالک تک بھی دستیاب ہوگا۔,Technology
554,سولر پینل سے دگنی صلاحیت والی جدید ترین سولر ٹیکنالوجی تیار,https://urdu.arynews.tv/solar-panel-solar-coating-perovskites/,سائنس دانوں نے سولر پینل سے دگنی صلاحیت والی، سیل فون سمیت کسی بھی شے کی سطح پر لگنے کے قابل حیرت انگیز اور جدید ترین سولر کوٹنگ ٹیکنالوجی تیار کر لی۔ ایک نئی تحقیق کے مطابق آپ کے بیگ، سیل فون یا کار کی چھت پر ایسی کوٹنگ کی جا سکتی ہے جو سولر پینل کے مقابلے میں کہیں زیادہ مقدار میں سورج کی توانائی کو جمع کر سکے گی۔ آکسفورڈ یونیورسٹیکے شعبہ طبیعیات کے سائنس دانوں نے روشنی جذب کرنے والا ایسا حیرت انگیز مواد تیار کیا ہے جو کسی بھی عمارت یا شے کی سطح پر اسپرے کیا جا سکتا ہے، یہ موجودہ شمسی پینل سے تقریباً دگنی توانائی پیدا کرنے کی صلاحیت رکھتا ہے۔ اس سولر پینٹ کو سولر کوٹنگ یا فوٹوولٹک پینٹ بھی کہا جاتا ہے، یہ قابل تجدید توانائی کی ٹیکنالوجی میں ایک انقلابی پیش رفت ہے۔ یہ روزمرہ کی سطحوں کو توانائی پیدا کرنے والے اثاثوں میں تبدیل کر کے روایتی سولر پینل کو بہت پیچھے چھوڑ دیتا ہے۔ اس جدید پینٹ میں فوٹو وولٹک عناصر شامل ہیں جو سورج کی روشنی کو پکڑ کر اسے قابل استعمال بجلی میں تبدیل کر سکتے ہیں۔ یہ سولر کوٹنگ پیروسکائٹس نامی مواد سے بنی ہے، جو دراصل کیلشیم ٹائیٹینئم آکسائیڈ منرل ہے، سولر پینلز سیلیکون پر مبنی ہوتے ہیں اور اس کے برعکس پیروسکائٹس سورج کی توانائی کو جذب کرنے میں زیادہ مؤثر ثابت ہوا ہے، کیوں کہ اس میں سورج کے اسپیکٹرم سے روشنی کی ایک وسیع رینج کو جذب کرنے کی صلاحیت ہے، یعنی زیادہ روشنی کا مطلب زیادہ توانائی ہے۔,Technology
555,واٹس ایپ صارفین کیلیے ایک اور سہولت، کارآمد فیچر کا اضافہ,https://urdu.arynews.tv/whatsapp-new-feature-user-name-1/,دنیا بھر میں مقبول میسیجنگ ایپلی کیشن واٹس ایپ اپنے صارفین کی آسانی کیلئے نت نئے فیچرز پیش کرنے کا سلسلہ جاری رکھے ہوئے ہے۔ میٹا کی زیرملکیت میسجنگ ایپ میں ایک فیچر کا اضافہ کیا جارہا ہے اس بار واٹس ایپ پر بہترین اور دلچسپ یوزر نیم نامی فیچر کی تیاری پر کام جاری ہے جو صارفین کی پرائیویسی کیلئے انتہائی کار آمد ہے۔ اینڈرائیڈ ڈیوائسز کے لیے واٹس ایپ کے نئے بیٹا ورژن میں یوزر نیم پن نامی فیچر دیکھنے میں آیا ہے۔ تاہم ابھی یہ بیٹا ورژن میں بھی صارفین کو دستیاب نہیں۔ رپورٹ میں بتایا گیا کہ یوزر نیم پن کے ذریعے آپ ایسے اجنبی افراد کو خود سے رابطہ کرنے سے روک سکیں گے جن سے ماضی میں کبھی چیٹ نہ ہوئی ہو۔ چاہے وہ اجنبی افراد آپ کے یوزر نیم سے واقف ہی کیوں نہ ہوں مگر یوزر نیم پن کے ذریعے انہیں روکنا آسان ہو جائے گا۔ یعنی یہ بہت کارآمد فیچر ہوگا جو اسپام میسجز کی روک تھام میں مؤثر ثابت ہوگا۔ یوزر نیم پن کم از کم 4 ہندسوں پر مشتمل ہوگی اور اسے جانے بغیر کسی اجنبی فرد سے رابطہ کرنا ممکن نہیں ہوگا۔ دوسری جانب جن افراد سے آپ ماضی میں رابطے میں رہ چکے ہوں گے، انہیں اس تبدیلی سے کوئی فرق نہیں پڑے گا۔ اس سے قبل مختلف رپورٹس میں بتایا گیا تھا کہ یوزر نیم کے ذریعے آپ واٹس ایپ کو فون نمبر شیئر کیے بغیر بھی استعمال کرسکیں گے۔ جب کوئی صارف اپنا یوزر نیم تیار کرلے گا تو اس کا فون نمبر دیگر افراد کی نظروں سے اوجھل ہو جائے گا جس سے صارفین کی سکیورٹی زیادہ مضبوط ہوجائے گی۔ جب یوزر نیم کو پن سپورٹ کے ساتھ متعارف کرایا جائے گا تو یہ فیچر واٹس ایپ کو مکمل طور پر بدل دے گا۔ Comments,Technology
556,میٹا کے وفد نے وزیراعظم شہبازشریف سے ملاقات میں کیا کہا؟,https://urdu.arynews.tv/meta-delegation-say-meeting-with-pm-shahbaz-sharif/,وزیراعظم پاکستان سے میٹا کے 5 رکنی وفد نے ملاقات کی، وفد نے شہباز شریف کو پاکستان، ایشیا پیسیفک میں اپنی سروسز سے متعلق آگاہ کیا۔ تفصیلات کے مطابق میٹا کے وفد کی قیادت نائب صدر برائے ایشیا پیسیفک سائمن ملنر کررہے تھے، میٹا کے وفد نے وزیراعظم شہباز شریف کو بتایا کہ مصنوعی ذہانت سے متعلق ریجن میں پہلا مقابلہ پاکستان میں منعقد کرایا۔ وزیراعظم شہباز شریف نے کہا کہ پاکستان میں آئی ٹی اور ڈیجیٹل میڈیا شعبوں میں بےپناہ استعداد موجود ہے، ملکی تاریخ میں پہلی مرتبہ آئی ٹی کے فروغ کیلئے ریکارڈ بجٹ مختص کیا گیا ہے۔ انھوں نے کہا کہ آئی ٹی اور اے آئی سے متعلق میٹا کی مہارت سے استفادہ کیا جائےگا، وزیراعظم نے میٹا کے پاکستان میں آپریشنز سے متعلق مسائل حل کرنے کی ہدایت کی۔ اس موقع پر میٹا کے وفد نے شہباز شریف کو پاکستان، ایشیا پیسیفک میں اپنی سروسز کے حوالے سے آگاہی فراہم کی، ملاقات میں ڈیجیٹل میڈیا، مصنوعی ذہانت کے شعبوں میں ملکر کام کرنے کا اعادہ کیا گیا۔ میٹا کے وفد سے اس ملاقات میں شزا فاطمہ، جہانزیب خان، تانیہ اودروس اور متعلقہ اعلیٰ سرکاری افسران بھی شریک تھے۔,Technology
557,دنیا میں بر اعظم 6 ہیں یا 7؟ نیا جھگڑا کھڑا ہو گیا,https://urdu.arynews.tv/are-there-6-or-7-continents-in-the-world/,ہم بچپن سے پڑھتے آئے ہیں دنیا میں براعظم 7 ہیں لیکن حال ہی میں محققین نے شمالی امریکا اور یورپ کو ایک ہی براعظم قرار دیتے ہوئے نئی بحث چھیڑ دی ہے۔ غیر ملکی میڈیا کے مطابق یونیورسٹی آف ڈربی کے محققین نے کہا ہے کہ شمالی امریکا اور یورپ کو دو الگ الگ براعظموں کے بجائے ایک براعظم کے طور پر دیکھا جانا چاہیے۔ رپورٹکے مطابق ماہرین نے اس حوالے سے یونیورسٹی آف ڈربی کے محققین نے وقت کے ساتھ ساتھ یورپی اور شمالی امریکا کے ٹوٹنے اور اس کے پیچھے موجود ارضیاتی عوامل کا جائزہ لیا اور مقالہ پیش کیا ہے۔ آئس لینڈ اس مطالعے کا مرکز تھا کیونکہ آتش فشاں جزیرے کے بارے میں خیال کیا جاتا ہے کہ یہ تقریباً 60 ملین سال قبل وسط بحر اوقیانوس کے کنارے کی وجہ سے تشکیل پایا تھا۔ ماہرین کا کہنا ہے کہ یہ ٹوٹ پھوٹ اب بھی جاری ہے۔ مطالعہ کے سرکردہ مصنف اور ڈاکٹر جارڈن فیتھین نے Earth.com کو بتایا کہ شمالی امریکا اور یوریشین ٹیکٹونک پلیٹیں ابھی تک حقیقت میں مکمل طور پر علیحدہ نہیں ہوئی ہیں جیسا کہ روایتی طور پر سمجھا جاتا تھا کہ 52 ملین سال پہلے ایسا ہوچکا ہے۔ ڈاکٹر جارڈن نے کہا کہ یہ ٹیکٹونک پلیٹیں حقیقت میں ابھی تک پھیل رہی ہیں اور ابھی تک الگ نہیں ہوئی ہیں۔ اس دلیل کی روشنی میں محققین نے زور دیا ہے کہ شمالی امریکا اور یورپ کو دو الگ الگ براعظموں کے بجائے ایک براعظم کے طور پر دیکھا جانا چاہیے اور اس حوالے سے نصابی کتب میں بھی تبدیلی کرنا چاہیے۔ ماہرین کا کہنا ہے کہ ہم نے بچپن میں سیکھا کہ افریقہ، انٹارکٹیکا، ایشیا، اوشیانا، یورپ، شمالی امریکا اور جنوبی امریکا 7 براعظموں پر مشتمل ہیں لیکن گونڈوانا ریسرچ جریدے میں شائع ہونے تحقیق بتاتی ہے کہ حقیقت میں صرف چھ بر اعظم ہیں۔,Technology
558,سائبر نائف سے دماغ، جگر، ریڑھ کی ہڈی، پھیپھڑوں کے کینسر کا علاج مفت,https://urdu.arynews.tv/cyber-knife-free-cancer-treatment/,کراچی: سندھ حکومت نے پبلک پرائیوٹ پارٹنر شپ کے تحت جناح اسپتال میں سائبر نائف کے قیام کا ایک انقلابی قدم اٹھایا ہے۔ تفصیلات کے مطابق کراچی میں جناح پوسٹ میڈیکل سینٹر میں تیسری سائبر نائف مشین لگا دی گئی ہے، اس مشین کے ذریعے دماغ، جگر، ریڑھ کی ہڈی، پھیپھڑوں اور دیگر اقسام کے کینسر کا مہنگا ترین علاج مفت کیا جاتا ہے۔ جناح اسپتال میں روبوٹ کے ذریعے بغیر سائیڈ افیکٹ کے مختلف اقسام کے کینسر کا کروڑوں کا مہنگا علاج مفت کیا جا رہا ہے۔ اب تک سائبر نائف سے 31 فی صد پنجاب، 11 فی صد خیبر پختونخوا، 6 فی صد بلوچستان کے مریضوں کا علاج ہو چکا ہے، جب کہ باقی کراچی اور سندھ کے مریضوں کا علاج کیا گیا ہے، یہاں سے 5 فی صد بیرون ملک سے آنے والے مریضوں نے بھی علاج کروایا۔ اب تک پاکستان کے 161 شہروں اور 15 ملکوں سے مریض یہاں سے علاج کرا کر جا چکے ہیں۔ سائبر نائف دراصل ایک بڑے سائز کا روبوٹ ہے، یہ شعاعوں کے ذریعے مریض کے کینسر کا علاج کرتا ہے، کینسر کے مریض کے پاس علاج کے تین آپشن ہوتے ہیں، آپریشن، ریڈی ایشن اور کیموتھراپی۔ جب مریض کا علاج سائبر نائف ریڈی ایشن کے ساتھ کیا جاتا ہے تو باقی طریقوں کے نسبت اس کے سائیڈ ایفکٹس نہ ہونے کے برابر ہوتے ہیں۔ سائبر نائف کی خصوصیت یہ ہے کہ اس میں نہ تو مریض کو انجیکشن لگتا ہے، نہ بے ہوش کیا جاتا ہے، نہ خون بہتا ہے، یہ روبوٹ مریض سے تقریباً 2 فٹ کے فاصلے پر مختلف اطراف سے ٹیومر کو شعاعوں سے ختم کرتا ہے، اس میں کوئی درد نہیں ہوتا۔ پاکستان دنیا کا واحد ملک ہے جہاں یہ علاج جے پی ایم سی میں پیشنٹ ایڈ فاؤنڈیشن کے تعاون سے بالکل مفت فراہم کیا جا رہا ہے، یہ بہت مہنگا علاج ہے، 50 سے 90 ہزار ڈالر کا خرچہ آتا ہے اس پر، اسی لیے بہت سے لوگ پاکستان آ کر یہ ایک سے دو کروڑ کا علاج مفت حاصل کرتے ہیں۔ جناح پوسٹ میڈیکل سینٹر میں تیسری سائبر نائف مشین لگانے کی تقریب سے خطاب کرتے ہوئے چیئرمین پیپلز پارٹی بلاول بھٹو زرداری نے کہا کہ سندھ حکومت نے پبلک پرائیوٹ پارٹنر شپ کے تحت آج تیسری سائبر نائف مشین لگا دی ہے۔ اب مہنگے ترین کینسر علاج کی پاکستانیوں کو سہولت مل گئی ہے- وزیر اعلیٰ سندھ مراد علی شاہ نے کہا کہ یہاں 4.1 ملین ڈالرز کے جدید ترین سائبر نائف سسٹم کے ذریعے مختلف اقسام کے کینسر کے مریضوں کا علاج کیا جائے گا، یہ نئی مفت سہولت نفسیاتی، نیورولوجی، اور ریڈی ایشن آنکولوجی کے مریضوں کے لیے بھی بہت مددگار ثابت ہوگی۔ وزیر صحت ڈاکٹر عذرا فضل پیچوہو نے کہا کہ 2020 میں پیشنٹ ایڈ فاؤنڈیشن نے پاکستان میں کینسر کے علاج کی ٹیکنالوجی ٹومو تھراپی متعارف کرائی تھی، اس ٹیکنالوجی سے روزانہ پچاس مریضوں کا علاج کیا جاتا ہے۔,Technology
559,سپر بلیو مون کیا ہے؟  پاکستانی وقت کے مطابق آج کتنے بجے ہوگا؟,https://urdu.arynews.tv/super-blue-moon-in-pakistan-tim/,کراچی : سڈنی میں افراد نے سپر بلیو مون کا دلفریب نظارہ کیا، آخر سپر بلیو مون کیا ہے؟ اور پاکستان میں کب نظر آئے گا۔ تفصیلات کے مطابق چاند زمین کے قریب آگیا، سڈنی میں چاندنی کے شوقین افراد نے سپر بلیو مون کا دلفریب نظارہ کیا۔ زمین سے فاصلہ کم ہونے سے عام دن کےمقابلےمیں چاند زیادہ بڑا،روشن اورچمکداردکھائی دیا۔ پاکستان میں رات گیارہ بج کر چھبیس منٹ پر سپر بلیو مون دیکھا جائے گا، یہ رواں سال کا پہلا سپر مون بھی ہے جبکہ اگلے تین سپر مون اٹھارہ ستمبر، سترہ اکتوبراور پندرہ نومبر کو نظر آئیں گے۔ سپر بلیو مون بہت ہی نایاب مظاہر ہوتے ہیں، یہ دوالگ الگ ظاہرہونے والے فلکیاتی مظاہر کا امتزاج ہے اور یہ اس وقت رونما ہوتا ہے جب ”سپر مون“ اور ”بلیومون“ کے قمری چکر کسی ایک تاریخ پر رونما ہوتے ہیں۔ سپرمون سے مراد چاند اپنے مدارمیں زمین سے تقریباً 226000 میل کے فاصلے پر آجاتا ہے اور اس سےچاندایک اوسطا کامل مہتاب سے14فیصد بڑا،30فیصدزیادہ روشن دکھائی دیتا ہے۔ بلیومون سے مراد کسی ایک ہی موسم میں 4 کامل مہتاب کا نظر آنا ہے جو بہت نایاب مظہر ہے، اس کی اصطلاح تب استعمال ہوتی ہےجب ایک ہی موسم میں 4 بار کامل مہتاب کاظہور ہوتا ہے۔ سپر بلیو مون اس لیے بھی خاص ہے کیونکہ اس کے بعد ایسا نظارہ دیکھنے کے لیے جنوری2037 تک انتظار کرنا ہوگا، اس بنا پر پیر کا واقعہ فلکیاتی مظاہر پر نظر رکھنے والوں کیلئےخاصی دلچسپی کاباعث ہوسکتا ہے۔ بلیومون بہت نایاب مشاہدےہوتےہیں جو2سے3سال کےدوران ہوتےہیں، ایک سپرمون اوربلیومون کاامتزاج اوربھی غیر معمولی ہے، اس طرح کےواقعات اوسطاًہر 10 سال بعدہوتےہیں،یہ وقفہ20سال تک بھی ہوسکتا ہے۔,Technology
560,سست رفتار انٹرنیٹ کے معاشی اثرات کیا ہوں گے؟ سینئر وائس چیئرمین پاشا کی اہم گفتگو,https://urdu.arynews.tv/economic-impact-of-slow-internet-pasha/,ملک میں سست رفتار انٹرنیٹ کے معاشی اثرات کیا ہوں گے؟ اور آئی ٹی سیکٹر کو اس سے کتنے بڑے نقصان کا خدشہ ہے، اس سلسلے میں آئی ٹی انڈسٹری کی ایسوسی ایشن ’پاشا‘ کے سینئر وائس چیئرمین علی احسان نے اے آر وائی نیوز کے پروگرام ’اعتراض ہے‘ میں اہم گفتگو کی ہے۔ علی احسان نے اس بات کی وضاحت کی کہ وی پی این سے انٹرنیٹ سست ہوتا ہے نہیں، انھوں نے اس ضمن میں کہا کہ یہ ایک حد تک ٹھیک بات ہے، اگر آپ کے ملک کی 30 فی صد آبادی وی پی این استعمال کر رہی ہو تو اسپیڈ میں دس پندرہ فی صد فرق آ سکتا ہے، تو سوال یہ ہے کہ کیا ملک کی تیس فی صد آبادی وی پی این استعمال کر رہی ہے؟ اگر یہ ڈیٹا درست ہو تو مجھے اس پر حیرانی ہوگی۔ نقصانات کے حوالے سے علی احسان نے کہا ’’میرے خیال میں انسٹالیشن اور سافٹ ویئر کے انتخاب میں خامیاں ہیں، اس کی وجہ سے اس وقت آئی ٹی انڈسٹری کو کافی نقصانات کا سامنا کرنا پڑ رہا ہے، ملک کی معیشت بھی متاثر ہو رہی ہے، اور اس سلسلے میں جو وضاحتیں دی جا رہی ہیں ان سے ہم بالکل مطمئن نہیں ہیں، اس مسئلے کو حل کرنے کے لیے مشاورت کرنی ہوگی، آئی ٹی کو درپیش مسائل پر کنسلٹ کرنا ہوگا، لیکن اس وقت تو یہ مانا ہی نہیں جا رہا ہے کہ کوئی مسئلہ موجود ہے۔‘‘ انٹرنیٹ پر قدغن کے حوالے سے سینئر وائس چیئرمین پاشا نے کہا ’’ڈیجیٹل دہشت گردی کا مسئلہ ہو تو ظاہر ہے کہ یہ نیشنل سیکیورٹی کی بات ہے، رکاوٹیں ڈالنا پڑتی ہیں، لیکن جب بات معیشت پر آتی ہے کہ آپ کے ’حل‘ سے ملکی معیشت متاثر ہو رہی ہے، لوگ عام اپلیکیشن ویب سائٹس استعمال نہیں کر پا رہے ہیں، واٹس ایپ ڈاؤن ہے، انٹرنل سروسز کے لیے کمیونیکیشن کے لیے واٹس ایپ استعمال ہوتی ہے، اب اس طرح کے مسئلوں کا حل کہاں سے نکلے گا؟ اس سے جو معیشت کو نقصان ہوا اس کا ذمہ دار کون ہوگا؟ علی احسان نے مزید بتایا ’’ابھی تک جو انفارمیشن سامنے آئی ہے وہ یہ ہے کہ فری لانسرز کا نقصان ہوا ہے، اپر کے پلیٹ فارم میں کوئی ایشوز آ رہے ہیں تو فائبر میں انھوں نے پروفائل ’غیر دستیاب‘ کر دیں، ہمارے پاس اب جو انفارمیشن سامنے آ رہی ہے وہ پاکستان کی ٹاپ آئی ٹی کمپنیوں کی ہے۔‘‘ انھوں نے کہا ’’ہمیں اب معلوم ہو رہا ہے کہ وہ ٹاپ ہیلتھ کیئر کمپنیاں جو امریکا میں سروسز فراہم کر رہی ہیں، ان کی 200 لائنیں ایک ہفتے کے لیے ڈاؤن تھیں، یہ اکیلی کمپنی شاید 50 ملین ڈالر سالانہ ریونیو کماتی ہو، اور جو کمپنیاں بی پی یو سروسز فراہم کر رہی ہیں ان کی انٹرنیٹ کی ڈی گریڈیشن 30 سے 40 فی صد ہے، اور وہ اتنی کم سروسز کو ریکوئسٹ کر پاتی ہیں۔‘‘ اس وقت ملک میں فری لانسرز کی تعداد 5 لاکھ سے زیادہ ہے جو آئے دن بڑھ رہی ہے، پی ٹی اے کی 2022 اور 2023 کی سالانہ رپورٹ کے مطابق ملک میں 18 کروڑ 97 لاکھ انٹرنیٹ موبائل صارفین ہیں، جب کہ براڈ بینڈ سبسکرائبرز کی تعداد 12 کروڑ 69 لاکھ ہے۔ پاکستان میں مقیم فری لانسرز نے مالی سال 2024 میں مارچ تا جولائی کے دوران 350.15 ملین ڈالر کی ترسیلات زر کے ذریعے پاکستان کی معیشت میں غیر ملکی زر مبادلہ کی کمائی میں حصہ ڈالا۔ اقتصادی سروے 2023-24 کے مطابق جون میں ختم ہونے والے مالی سال کے دوران آئی ٹی برآمدات کا حجم 3.2 ارب ڈالر رہا۔,Technology
561,پیراگلائیڈرز کے ذریعے بیجوں کی ’بمباری‘ کا تجربہ,https://urdu.arynews.tv/seed-bombs-paragliding-chakwal/,"چکوال: پنجاب کے ضلع چکوال میں محکمہ جنگلات نے پیراگلائیڈرز کے ذریعے پہلی بار بیجوں کی ’بمباری‘ (سیڈ بم) کا تجربہ کیا۔ تفصیلات کے مطابق چکوال فاریسٹ ڈویژن نے پیرا گلائیڈنگ کا بھرپور فائدہ اٹھاتے ہوئے پیرا گلائیڈرز کی مدد سے 20 ہزار سیڈ بالز پھیلانے میں کامیابی حاصل کی ہے، پیراگلائیڈرز نے 13 اور 14 اگست کو آرا فاریسٹ ریزرو میں سیڈ بم پھینکے تھے۔ یہ ملک میں اپنی نوعیت کا پہلا قدم تھا جس میں فاریسٹ ڈویژن نے پیرا گلائیڈرز کی مدد سے بیس ہزار سیڈ بالز کے ذریعے ایک لاکھ سے زیادہ پودے اگانے کا تجربہ کیا، ہر سیڈ بال میں 5 مختلف پودوں کے بیج تھے۔ چکوال فاریسٹ ڈویژن کے مطابق اس طریقے سے پودے اگانے کا تجربہ دنیا میں کافی کامیاب رہا ہے، اسی وجہ سے چکوال میں بھی پیراگلائیڈنگ کے ذریعے پودے اگانے کی کوشش کی گئی ہے۔ سیڈ بالز کو اونچائی سے زمین پر پھینکا جاتا ہے، اور زمین پر گرنے کے بعد بالز پھٹ جاتی ہیں، اور ان میں موجود مختلف پودوں کے بیج زمین پر پھیل جاتے ہیں۔ اس سیزن میں شجر کاری کی اس منفرد مہم کے ذریعے ایک لاکھ 75 ہزار پودے لگائے جائیں گے۔ ڈویژنل فاریسٹ افسر سدھیر احمد مغل کے مطابق فضا سے سیڈ بال پھینکنا پودے لگانے کے لیے ایک مقبول عمل ہے لیکن پیرا گلائیڈرز کے ذریعے سیڈ بالز پھینکنا ملک میں پہلا تجربہ تھا، اس مہم میں پاکستان ہینڈ گلائیڈنگ اینڈ پیرا گلائیڈنگ ایسوسی ایشن (PHPA) کے پندرہ پیرا گلائیڈرز نے حصہ لیا۔ چکوال میں جنگلاتی رقبہ 167,000 ایکڑ پر مشتمل ہے، اس جنگل کا ایک بڑا حصہ دھندلے سالٹ رینج میں آتا ہے، گزشتہ موسم گرما میں ان جنگلات میں متعدد بار آگ لگی اور بڑے پیمانے پر درخت جلے۔",Technology
562,واٹس ایپ صارفین کیلئے نیا بیٹا ورژن لانے کی تیاری,https://urdu.arynews.tv/whatsapp-chat-themes-new-features/,"کیلیفورنیا : واٹس ایپ تمام پلیٹ فارمز پر اپنی ایپس میں بہت سے نئے فیچرز شامل کر رہا ہے، حال ہی میں اس نے ’اے آئی‘ اور ’جفی انٹیگریشن‘ کے ذریعے اسٹیکرز کا وسیع انتخاب متعارف کرایا ہے۔ ویبیٹا انفوکے مطابق واٹس ایپ جلد ہی چیٹ تھیمز کا فیچر متعارف کرانے والا ہے، واٹس ایپ کے تازہ ترین بیٹا ورژن برائے اینڈرائیڈ (2.24.17.19) میں ایک فیچر کی جانچ پڑتال کی جارہی ہے۔ اس فیچر کو ""چیٹ تھیم” کہا جا رہا ہے۔ اپ ڈیٹ کے ساتھ ڈویلپرز نے میسنجر میں چیٹ تھیم کے لئے سپورٹ شامل کی ہے، سپورٹ کے تحت صارفین پیغام کا رنگ منتخب کرسکتے ہیں اور پس منظر کی تصویر شامل کرسکتے ہیں۔ اور یہ صارفین کو پیغام اور چیٹ تھریڈ کے بیک گراؤنڈ وال پیپر کا رنگ تبدیل کرنے کی اجازت دے گا، تاہم یہ فیچر ابھی ابتدائی مرحلے میں ہے۔ رپورٹ کے مطابق آنے والا فیچر آپ کو مزید کسٹمائزیشن کی اجازت دے گا، بالکل فیس بک میسنجر کی طرح۔یہ نیا فیچر ممکنہ طور پر مستقبل قریب میں تمام واٹس ایپ صارفین کے لیے دستیاب ہوگا۔ کمپنی بظاہر وائرلیس آف لائن فائل شیئرنگ پر بھی کام کر رہی ہے۔ سام سنگ نے واٹس ایپ کے لیے گلیکسی اے آئی سپورٹ متعارف کرائی ہے، جو چیٹس اور وائس کالز کے لیے حقیقی وقت میں زبان کا ترجمہ فراہم کرتی ہے۔ اگر آپ اینڈروئیڈ پر واٹس ایپ کے بیٹا ورژن کی آزمائش کرنا چاہتے ہیں تو آپ کو گوگل پلے اسٹور میں ٹیسٹنگ میں شامل ہونا ہوگا۔ واضح رہے کہ رجسٹریشن کا وقت ہمیشہ دستیاب نہیں ہے۔ Comments",Technology
563,پاکستان میں سُپربلیو مون کا نظارہ کب کیا جاسکے گا؟,https://urdu.arynews.tv/super-blue-moon-when-seen-in-pakistan/,کراچی: پاکستان میں سُپربلیو مون وقوع پذیر ہوگا، پیر کی رات 11 بجکر 26 منٹ پر اس منظر کا نظارہ کیا جاسکے گا، چاند  30 فیصد زیادہ روشن دکھائی دیگا۔ ’’سُپربلیو مون‘‘ دوالگ الگ ظاہر ہونے والے فلکیاتی مظاہر کا امتزاج ہے، یہ تب ہوتا ہے جب سُپرمون اور بلیومون کے قمری چکر کسی ایک تاریخ پر رونما ہوں، سُپرمون سے مراد چاند اپنے مدارمیں زمین سے تقریباً 226000 میل کے فاصلے پرآجاتا ہے۔ اس سے چاند ایک اوسطاً کامل مہتاب سے 14 فیصد بڑا اور 30 فیصد زیادہ روشن دکھائی دیتا ہے، یہ رواں سال کا پہلا سُپرمون ہے آئندہ 3 سُپرمون 18 ستمبر، 17 اکتوبر اور 15 نومبر کو ہونگے۔ بلیو مون سے مراد کسی ایک ہی موسم میں 4 کامل مہتاب کا نظر آنا ہے جوبہت نایاب مظہر ہے، بلیو مون کی اصطلاح تب استعمال ہوتی ہے جب ایک ہی موسم میں 4 بار کامل مہتاب کا ظہور ہو۔ ترجمان سپارکو نے بتایا کہ 19 اگست کا سُپربلیو مون اس سیزن کا تیسرا بلیومون ہے، بلیومون بہت نایاب مشاہدے ہوتے ہیں جو 2 سے 3 سال کے دوران ہوتے ہیں۔ ایک سُپرمون اور بلیومون کا امتزاج اور بھی غیرمعمولی ہے، اس طرح کے واقعات اوسطاً ہر 10 سال بعد ہوتے ہیں، یہ وقفہ 20 سال تک بھی ہوسکتا ہے۔ سپارکو ترجمان نے بتایا کہ امریکی خلائی تحقیقاتی ادارے ناسا کے مطابق اگلا سُپربلیو مون جنوری 2037 تک نہیں آئےگا، اس بنا پر پیر کا واقعہ فلکیاتی مظاہر پر نظر رکھنے والوں کیلئے خاصی دلچسپی کا باعث ہوسکتا ہے۔,Technology
564,جج کی دھکمیوں پر X نے برازیل میں آپریشن بند کرنے کا اعلان کر دیا,https://urdu.arynews.tv/x-suspension-of-brazil-operations/,سوشل میڈیا پلیٹ فارم X نے برازیل میں آپریشنز بند کرنے کا اعلان کر دیا ہے۔ تفصیلات کے مطابقایکس نے ہفتے کے روز کہا ہے کہ وہ برازیل میں اپنا کام بند کر دے گا، پلیٹ فارم کا کہنا ہے کہ برازیل کی سپریم کورٹ کے جسٹس الیگزینڈر موریس نے دھمکی دی ہے کہ اگر وہ عدالتی احکامات کی تعمیل نہیں کریں گے تو وہ برازیل میں اس کے قانونی نمائندے کو گرفتار کر لیں گے۔ ایکس حکام کا کہنا ہے کہ انھوں نے برازیل کے جج کی جانب سے سنسر شپ آرڈرز کے بعد برازیل میں کام بند کرنے کا فیصلہ کیا، جج الیگزینڈر موریس نے برازیل میں ایکس کے ایک قانونی نمائندے کو خفیہ طور پر دھمکایا، اور کچھ مواد نہ ہٹانے پر گرفتاری کی دھمکی بھی دی۔ جج کے دستخط شدہ کچھ دستاویزات بھی شائع کی گئی ہیں، جن میں فیصلے پر عمل نہ کرنے پر روزانہ کی بنیاد پر 3600 ڈالر جرمانے اور برازیل میں ایکس کے نمائندے کی گرفتاری کا حکم شامل ہے۔ 2022 میں برازیل کی سپریم کورٹ نے مقبول پیغام رسانی کی ایپلی کیشن ٹیلی گرام کو بلاک کرنے کا حکم دیا تھا۔ رپورٹس کے مطابق X حکام نے کہا کہ وہ برازیل میں اپنے باقی تمام عملے کو بھی فوری طور پر ہٹا رہا ہے، تاہم کمپنی کا یہ بھی کہنا تھا کہ ایکس سروس برازیل کے لوگوں کے لیے پھر بھی دستیاب رہے گی۔ اس پس منظر میں کمپنی نے یہ وضاحت نہیں کی ہے کہ اگر وہ برازیلیوں کو ایکس خدمات فراہم کرتے رہیں گے، تو اپنے آپریشنز کو معطل کرنے کا دعویٰ کیسے کیا۔ واضح رہے کہ رواں برس کے آغاز میں پلیٹ فارم کی جج ڈی موریس کے ساتھ X پر آزادانہ گفتگو، انتہائی دائیں بازو کے اکاؤنٹس اور غلط معلومات پر جھڑپ ہوئی تھی، کمپنی نے کہا کہ جج کے حالیہ احکامات سنسرشپ کے مترادف ہیں، کمپنی نے X پر دستاویز کی ایک کاپی بھی شیئر کی تھی، جس پر ایسوسی ایٹڈ پریس (اے پی) نے سپریم کورٹ کے پریس آفس کو ای میلز بھیجیں تاہم وہاں سے کوئی جواب نہیں دیا گیا۔,Technology
565,انٹرنیٹ کی سست رفتاری سے فری لانسرز کو کتنا نقصان پہنچ رہا ہے؟ اہم انکشافات,https://urdu.arynews.tv/internet-slow-freelancing-client-confidence-1/,پاکستان بھر میں گزشتہ ماہ سے انٹرنیٹ صارفین اس بات کی شکایت شدت سے کررہے ہیں کہ کبھی کسی کا فیس بک اور واٹس ایپ نہیں چل رہا یا نیٹ کی رفتار سست ہوگئی ہے۔ انٹرنیٹ کی موجودہ صورتحال سے فری لانسنگ کی دنیا میں آنے والی نئی نسل نااُمید ہوگئی ہے۔ کیا انٹرنیٹ فائر وال بے روزگاری میں اضافے کا سبب بنے گا؟ اس حوالے سے اے آر وائی نیوز کے پروگرام سوال یہ ہے میں بانی ’ایکس ویو‘ وردہ نور اور سی ای او ’زیون سلوشن‘ عرفان ملک نے ناظرین کو خدشات سے آگاہ کیا۔ وردہ نور نے بتایا کہ انٹرنیٹ کی رفتار سست ہونے کی وجہ سے دیہی علاقوں میں جہاں ہم آئی ٹی ایجوکیشن پر کام کررہے ہیں وہاں اب کلاسیں نہیں ہو پا رہیں جس کی وجہ سے جو بچے فری لانسنگ سیکھ کر اس کو اپنا ذریعہ معاش بنانا چاہتے ہیں وہ بہت ناامید نظر آرہے ہیں۔ انہوں نے کہا کہ اس وقت جتنے بھی وائی فائی صارفین جو فری لانسنگ کرتے ہیں ان کا نیٹ کسی حد تک سست چل رہا ہے لیکن موبائل ڈیٹا استعمال کرنے والے بہت زیادہ متاثر ہورہے ہیں۔ ان کی آمدنی کا ذریعہ ختم ہورہا ہے ان کے گھریلو اخراجات کیسے پورے ہوں گے اور اس کا ذمہ دار کون ہوگا؟ عرفان ملک نے بتایا کہ ہمارے ملک میں بہت بڑا ریوینیو آئی ٹی اور فری لانسنگ سے آرہا ہے اور انٹرنیٹ سلو ہونے سے کلائنٹ کا اعتماد مجروح ہورہا ہے اور اگر کلائنٹ چھوڑ جائے تو یہ بہت بڑا نقصان ہے اس کے اثرات بہت دیر تک رہیں گے۔ انہوں نے کہا کہ میں یہ سوال کرتا ہوں کہ اس بات کی کیا گارنٹی ہے کہ فائر وال کی مس منجمنٹ جو اب ہورہی ہے وہ آئندہ آنے والے وقت میں نہیں ہوگی؟ اور اس سے کلائنٹ کا اعتماد ٹوٹ جائے گا اور جو کلائنٹ ایک بار چلا گیا اس کا واپس آنا تقریباً ناممکن ہے۔ واضح رہے کہ انٹرنیٹ فائر وال بنیادی طور پر کسی بھی ملک کے مرکزی انٹرنیٹ گیٹ ویز پر لگائی جاتی ہیں جہاں سے انٹرنیٹ اپ اور ڈاؤن لنک ہوتا ہے اور اس نظام کی تنصیب کا مقصد انٹرنیٹ کی ٹریفک کی فلٹریشن اور نگرانی کرنا ہوتا ہے۔ اس نظام کی مدد سے ویب سائٹس اور سوشل میڈیا پلیٹ فارمز پر موجود مواد کو کنٹرول یا بلاک کیا جا سکتا ہے، یہی نہیں بلکہ فائر وال سسٹم کی مدد سے قابل اعتراض مواد کے ماخذ یا مقامِ آغاز کے بارے میں بھی معلومات حاصل کی جا سکتی ہیں۔ Comments,Technology
566,مارک زکربرگ کا اہلیہ سے انوکھے انداز میں محبت کا اظہار,https://urdu.arynews.tv/mark-zuckerberg-unveils-wife-statue/,فیس بک کی سرپرست کمپنی ’میٹا‘ کے بانی مارک زکربرگ نے اپنی اہلیہ سے انوکھے انداز میں محبت کا اظہار کیا ہے۔ غیر ملکی ذرائع ابلاغ کے مطابق فیس بک کی سرپرست کمپنی ’میٹا‘ کے بانی نے اہلیہ کی محبت میں اپنے گھر کے بیک یارڈ میں اہلیہ پرسکیلا چن کا ایک خوبصورت مجسمہ تعمیر کروا دیا۔ A post shared by Mark Zuckerberg (@zuck) انسٹاگرام پر تصویر شیئر کرتے ہوئے مارک زکربرگ نے کیپشن لکھا ”اپنی بیوی کا مجسمہ بناتے ہوئے قدیم رومن روایات“ کو زندہ کر رہا ہوں۔۔“ مجسمے کے سامنے فیس بک کی سرپرست کمپنی ’میٹا‘ کے بانی کی اہلیہ کو چائے سے لطف اندوز ہوتے دیکھا جا سکتا ہے۔ سوشل میڈیا صارفین  نے انہیں اپنی اہلیہ کو خوبصورت انداز میں خراج تحسین پیش کرنے پر بہت سراہا۔,Technology
567,انٹرنیٹ سست ہونے اور فائر وال سے متعلق وزیر مملکت آئی ٹی کا اہم بیان,https://urdu.arynews.tv/internet-slowdown-firewall-it-minister-important-statement/,ملک بھر میں انٹرنیٹ کے سست ہونے اور لوگوں کو مشکلات پیش آنے کے حوالے سے وزیر مملکت آئی ٹی شزہ فاطمہ کا اہم بیان سامنے آگیا۔ تفصیلات کے مطابق  وزیر مملکت آئی ٹی شزہ فاطمہ کا کہنا تھا کہ انٹرنیٹ کے سست ہونے کی شکایات آئی ہیں، انٹرنیٹ کبھی بھی سست نہیں ہونا چاہیے، واٹس ایپ ڈاؤن ہونے کی شکایات دور کردی گئی ہیں، دنیا میں تمام ممالک فائر وال استعمال کر رہے ہیں۔ وزیر مملکت آئی ٹی شزہ فاطمہ کا مزید کہنا تھا کہ پی ٹی اے سے گزشتہ 2 ہفتے کا ڈیٹا مانگا ہے، ڈیٹا ٹریفک دیکھ کر انٹرنیٹ اسپیڈ کا پتہ چلے گا۔ انھوں نے کہا کہ ہم 5 جی کی آکشن کی کوششوں میں ہیں، ڈیجیٹل اکنامی اور ڈیجیٹل گورنمنٹ کا انحصار انٹرنیٹ اسپیڈ پر ہے، پہلے بھی ویب مینجمنٹ سسٹم حکومت چلا رہی تھی۔ وزیر مملکت شزہ فاطمہ نے کہا کہ ملک پر انٹرنیشنل سائبر سیکیورٹی حملے ہورہے ہیں، ریاست کو ضرورت ہے کہ سائبر سیکیورٹی حملوں کو روک سکے۔,Technology
568,انٹرنیٹ بندش کا اقدام عدالت میں چیلنج، کل اہم سماعت ہوگی,https://urdu.arynews.tv/internet-shut-down-move-challenged-in-court-held-tomorrow/,پاکستان میں انٹرنیٹ بندش کا اقدام کو لاہور ہائیکورٹ میں چیلنج کردیا گیا، اس اہم کیس کے حوالے سے کل سماعت ہوگی۔ عدالت میں دائر پٹیشن میں درخواست گزار کا کہنا تھا کہ پاکستان میں نامعلوم وجوہات کی بنا پر انٹرنیٹ کو سست کردیا گیا ہے، انٹرنیٹ کی اس طرح بندش سے آئی ٹی سے وابستہ کاروبار بُری طرح متاثر ہورہے ہیں۔ درخواست میں کہا گیا کہ دنیا جدید ترین ٹیکنالوجی پر جارہی ہے اور پاکستان کے آئی ٹی سیکٹر کو تباہ کیا جارہا ہے، پاکستانی کمپنیاں اور نوجوان اربوں کا زرمبادلہ آئی ٹی سے کمارہے ہیں۔ عدالت سے استدعا میں کہا گیا کہ حکومت کو پابند کیا جائے کہ مستقبل میں انٹرنیٹ کو شٹ ڈاؤن نہ کیا جائے، درخواست پر کل ہائیکورٹ کے جسٹس شکیل احمد سماعت کریں گے۔,Technology
569,انٹرنیٹ کے بعد سوشل میڈیا پلیٹ فارمز پر بھی ’’فائر وال‘‘ لگانے کا تجربہ کامیاب,https://urdu.arynews.tv/firewall-pakistan-social-media-platforms/,انٹرنیٹ کے بعد سوشل میڈیا پلیٹ فارمز پر بھی فائر وال لگانے کا کامیاب تجربہ کر لیا گیا جس کے بعد اب سوشل میڈیا پر اپ لوڈ کیا گیا مواد پہلے فائر وال میں جائے گا۔ اے آر وائی نیوز کے مطابق انٹرنیٹ کے بعد سوشل میڈیا پلیٹ فارمز پر بھی فائر وال لگانے کا کامیاب تجربہ کر لیا گیا۔ فیس بک، واٹس ایپ، انسٹاگرام اور دیگر پلیٹ فارم پر سیفٹی فائر وال کا دوسرا اور فائنل تجربہ منگل کی رات کیا گیا۔ ماہرین کےمطابق اب جو بھی صارف انٹرنیٹ پر کوئی مواد اپ لوڈ کرے گا تو وہ پہلے ’فائر وال‘ میں جائے گا اور وہاں سے گزر کر اپ لوڈ ہوگا۔ سیفٹی فائر وال کی مدد سے کسی بھی سوشل ایپ سائٹ پر غیر معمولی سرگرمی کرنے والے صارف یا صارفین کو فوری ٹریس کیا جا سکے گا۔ اس حوالے سے بعض ماہرین کا کہنا ہے کہ سیفٹی فائر وال کی تنصیب کے بعد تمام سوشل میڈیا معمول کے مطابق چلیں گے۔ واضح رہے کہ ڈیجیٹل دہشت گردی سے نمٹنے کے لیے انٹرنیٹ اور سوشل میڈیا پلیٹ فارمز پر نئے انٹرنیٹ سیکیورٹی نیٹ ورک سسٹم ’’فائر وال‘‘ کی تنصیب کا عمل گزشتہ ماہ جولائی میں شروع کیا گیا تھا۔,Technology
570,جشن آزادی پر گوگل کا ڈوڈل بھی پاکستانیوں کی خوشیوں میں شامل,https://urdu.arynews.tv/google-doodle-goes-tropical-to-celebrate-pakistans-independence-day/,پاکستان کے 77ویں یوم آزادی کے موقع پر سرچ انجن گوگل بھی پاکستانیوں کی خوشیوں میں شامل ہوگیا۔ سرچ انجن گوگل اکثر و بیشتر مختلف ممالک کے تہوار اور جشن آزادی کی مناسبت سے اپنے ڈوڈل کو تبدیل کرتا ہے اور ان ممالک کی خوشیوں میں شامل ہوتا ہے۔ گوگل نے اپنا ڈوڈل پاکستان کے یوم آزادی پر بھی تبدیل کیا ہے۔ آج گوگل نے آزادی کے دن کو نا صرف سبز ہلالی پرچم بلکہ پاکستان کے مشہور آم اور  ٹرک آرٹ سے سجایا ہے۔ جب کوئی بھی اس سرچ انجن کو استعمال کرنے کیلئے کھولے گا تو اسے یہ ڈوڈل نظر آئے گا اور اسے کلک کرنے پر یہ گوگل کے مین پیج پر بھی دیکھا جاسکتا ہے۔ واضح رہے کہ پاکستان میں اس وقت آم کا سیزن جاری ہے اور دنیا بھر میں پاکستانی آموں کو خاص اہمیت حاصل ہے جب کہ پاکستان کے ٹرک آرٹ نے بین الاقوامی سطح پر کافی مقبولیت حاصل کی ہے۔,Technology
571,موبائل اور سوشل میڈیا سروس میں تعطل پر قومی اسمبلی کی قائمہ کمیٹی کانوٹس,https://urdu.arynews.tv/na-standing-committee-it-notice-interruption-social-media/,اسلام آباد: قومی اسمبلی کی قائمہ کمیٹی برائے انفارمیشن ٹیکنالوجی نے ملک بھر میں کمزور موبائل سروس اور سوشل میڈیا سروس میں تعطل کے معاملے پر نوٹس لے لیا ہے۔ اے آر وائی نیوز کے مطابق قومی اسمبلی کی قائمہ کمیٹی برائے انفارمیشن ٹیکنالوجی کے چیئرمین سید امین الحق نے چیئرمین پی ٹی اے میجر جنرل (ر) حفیظ الرحمنٰ کو طلب کرلیا ہے۔ قومی اسمبلی کی قائمہ کمیٹی برائے انفارمیشن ٹیکنالوجی کے چیئرمین سید امین الحق نے چیئرمین پی ٹی اے میجر جنرل (ر) حفیظ الرحمنٰ کو سوشل میڈیا سروس میں رکاوٹ کی وجوہات پیش کرنے کی ہدایت کردیں ہیں۔ علاوہ ازیں قائمہ کمیٹی کے چیئرمین امین الحق کی جانب سے واٹس ایپ، فیس بک، انسٹا گرام اور ایکس کی بندش کی وجوہات پیش کرنے کی بھی ہدایت کی گئی ہے، اس کے علاوہ ملک بھر میں انٹرنیٹ سروس متاثر ہونے اور موبائل سگنلز کمزور ہونے کی بھی تفصیلات فراہم کرنے کا کہا ہے۔ قومی اسمبلی کی قائمہ کمیٹی کے اجلاس میں اٹارنی جنرل آف پاکستان کو بھی طلب کیا گیا ہے، قائمہ کمیٹی کا اجلاس 21 اگست بروز بدھ کو پارلیمنٹ ہاؤس میں منعقد ہوگا۔,Technology
572,ایکس کے متبادل ’بلیو اسکائی‘ کی برطانیہ میں مقبولیت کیوں بڑھنے لگی؟,https://urdu.arynews.tv/bluesky-popularity-in-uk-tesla-ceo/,"سماجی رابطے کی مقبول ترین ایپلی کیشن ایکس (سابقہ ٹوئٹر) کے متبادل ’بلیو اسکائی‘ کی مقبولیت برطانیہ میں بھی سر چڑھ کر بولنے لگی، متعدد اراکین پارلیمنٹ نے بھی اکاؤنٹ بنا لیے۔ غیر ملکی خبر رساں ادارے کیرپورٹ کے مطابقسوشل میڈیا پلیٹ فارم ’بلیو اسکائی‘ کی انتظامیہ نے کہا ہے کہ حالیہ دنوں میں برطانیہ میں اس کے صارفین کی تعداد میں نمایاں اضافہ ہوا ہے۔ انتظامیہ کے مطابق یہ اضافہ اس بات کی علامت ہے کہ ٹیسلا کے بانی ایلون مسک کے قومی سطح پر ہونے والے فسادات پر متنازعہ بیانات کی وجہ سے لوگ ایکس کے متبادل کی تلاش میں ہیں۔ گزشتہ روز جاری ایک بیان میں کمپنی کا کہنا تھا کہ برطانیہ میں ’بلیو اسکائی‘ اکاؤنٹس سے عام سرگرمیوں میں 60فیصد اضافہ ہوا ہے اور حال ہی میں کئی اراکین پارلیمنٹ نے بھی اس پلیٹ فارم پر شمولیت اختیار کی ہے۔ واضح رہے کہ ایلون مسک پر الزام عائد کیا گیا ہے کہ گزشتہ ماہ انہوں نے شمالی انگلینڈ میں تین لڑکیوں کے قتل کے حوالے سے غلط آن لائن معلومات جاری کرنے کے بعد برطانیہ میں دائیں بازو کے فسادات کو ہوا دی۔ ٹیسلا کے سی ای او نے اپنے پلیٹ فارم کا استعمال کرتے ہوئے اپنے لاکھوں پیرو کاروں کے ساتھ گمراہ کن معلومات شیئر کیں جن میں سے ایک پوسٹ میں یہ بھی کہا گیا تھا کہ برطانیہ میں خانہ جنگی ""ناگزیر” ہے۔ ایلون مسک کے اس بیان پر وزیر اعظم کیئر اسٹارمر نے شدید ردعمل ظاہر کیا اور حکومت سے مطالبہ کیا کہ وہ جلد از جلد آن لائن مواد کی نگرانی کے قوانین نافذ کرے۔ بلیو اسکائی کے مطابق پچھلے 7 میں سے 5 دنوں تک برطانیہ میں کسی بھی دوسرے ملک سے زیادہ صارفین سائن اپس ہوئے ہیں۔” Comments",Technology
573,واٹس ایپ : پیغام رسانی میں مزید جدت کیلئے نیا فیچر پیش کرنے کی تیاری,https://urdu.arynews.tv/whatsapp-meta-ai-voice-new-feature/,دنیا بھر میں مقبول میسیجنگ ایپلی کیشن ’واٹس ایپ‘ کی جانب سے آرٹیفیشل انٹیلی جنس (اے آئی) وائس فیچر جلد پیش کیے جانے کا امکان ہے جس کی آزمائش کیلئے تیاری کی جا رہی ہے۔ تفصیلات کے مطابق میٹا کی انسٹنٹ میسجنگ ایپ واٹس ایپ آئندہ فیچر اپ ڈیٹ میں میٹا اے آئی وائس آپشنز یعنی مصنوعی ذہانت پر مبنی آڈیو پیغام رسانی میں مختلف آوازوں کو متعارف کرانے جا رہا ہے۔ واٹس ایپ بیٹا انفو کے مطابق واٹس ایپ ایک جدید ترین فیچر متعارف کرانے کے لیے تیار ہے، یہ فیچر صارفین کو میٹا اے آئی کے لیے 10 مختلف آوازوں میں سے انتخاب کرنے کے قابل بنائے گا۔ آنے والا فیچر اینڈرائیڈ 2.24.17.16 اپ ڈیٹ کے لیے تازہ ترین واٹس ایپ بیٹا میں سامنے آیا تھا اور امید ہے کہ یہ مستقبل کی اپ ڈیٹ میں دستیاب ہوگا۔ واٹس ایپ بیٹا انفو کے مطابق یہ فیچر صارفین کو میٹا اے آئی کے لیے 10 مختلف آوازوں میں سے انتخاب کرنے کا اہل بنائے گا، جس سے وہ اپنی ترجیحات کے مطابق آواز منتخب کرسکیں گے۔ چاہے یہ آرام دہ گفتگو کے لیے ایک پُرسکون آواز ہو یا فوری جوابات کے لیے زیادہ پُرجوش لہجہ ہو، اس کا مقصد میٹا اے آئی کے ساتھ رابطے کو زیادہ قدرتی اور انفرادی ضروریات کے مطابق محسوس کرنا ہے۔ مزید برآں، آوازوں کی مختلف قسمیں مختلف لہجوں اور گفتگو کے نمونوں کو پورا کر سکتی ہیں، جس سے مصنوعی ذہانت متنوع لسانی پس منظر کے صارفین کے لیے زیادہ بہتر ہے۔ Comments,Technology
574,سوشل میڈیا بدترین نشہ، نوجوان نے سوشل میڈیا پلیٹ فارمز کے خلاف مقدمہ درج کرا دیا,https://urdu.arynews.tv/social-media-addiction-lawsuit-canada/,مونٹریال: کینیڈا میں سوشل میڈیا پلیٹ فارمز کے خلاف ایک نوجوان نے مقدمہ درج کرایا ہے اور کہا ہے کہ یہ ایک بدترین نشہ ہے۔ تفصیلات کے مطابق کینیڈا کے 24 سالہ شہری نے ایک مقدمہ درج کرایا ہے جس میں کہا گیا ہے کہ سوشل میڈیا بدترین نشہ ہے، اور دماغی صحت پر منفی اثرات مرتب کر رہا ہے۔ کینیڈا کے شہر مونٹریال کے نوجوان نے قانونی فرم لیمبرٹ ایووکیٹس کے ذریعے اپنی درخواست میں فیس بک، انسٹاگرام، ٹک ٹاک، یوٹیوب اور ریڈیٹ کو فریق بنایا ہے۔ نوجوان کا کہنا ہے کہ اُس نے 2015 میں سوشل میڈیا کا استعمال شروع کیا، جس کے بعد اسے تخلیقی کام میں دشواری کا سامنا ہے اور جسمانی ساخت خراب ہو گئی ہے۔ قانونی فرم کے مطابق ان پلیٹ فارمز کے مالکان ذمہ دار ہیں کہ وہ صارفین کی صحت اور سلامتی اوّلین ترجیح کے طور پر یقینی بنائیں، خاص طور پر بچوں کا خیال رکھیں، فلپ براؤلٹ کے مطابق کینیڈا میں 7 سے 11 سال کے 52 فی صد بچے سوشل میڈیا استعمال کرتے ہیں۔ قانونی فرم کے مطابق اس کیس کے پیچھے موجود نوجوان نے اپنے سوشل میڈیا کے استعمال کو دن میں صرف 2 گھنٹے تک محدود کر دیا، لیکن اس کا کہنا ہے کہ یہ ایپس اس کی نیند اور پیداواری صلاحیت کو پھر بھی متاثر کرتی رہیں۔ ماہرین کا کہنا ہے کہ جب میٹا پلیٹ فارمز کے فیس بک اور انسٹاگرام جیسے سوشل میڈیا چینلز کا بہت زیادہ استعمال کیا جاتا ہے، تو یہ ایک حد تک ذہنی صحت پر اثرات مرتب کرنے میں اپنا حصہ ڈالتے ہیں، جیسا کہ بے چینی، ڈپریشن، کھانا کھانے کے مسائل، کم خود اعتمادی، خود کو نقصان پہنچانا، خودکشی وغیرہ۔ افسوس کی بات یہ ہے کہ سوشل میڈیا کی لت کے نقصانات سے بچے اور نوعمر سب سے زیادہ متاثر ہوتے ہیں، یہی وجہ ہے کہ بہت سے نوجوان اور خاندان اس لت سے متعلق مقدمات دائر کر رہے ہیں، ان مقدمات کو جمع کرنے والے ایکلاسوئٹ انفارمیشن سینٹرکا کہنا ہے کہ جولائی میں سوشل میڈیا کی لت (MDL) میں 18 نئے کیسز شامل ہو گئے ہیں، جس سے زیر التوا مقدمات کی کل تعداد 517 ہو گئی ہے۔,Technology
575,واٹس ایپ میسنجر کیلئے نئے دلچسپ فیچر کا اضافہ,https://urdu.arynews.tv/whatsapp-new-feature-messaging-app/,دنیا کی سب سے بڑی میسجنگ ایپ واٹس ایپ نے اپنے صارفین کی بڑی مشکل آسان کرتے ہوئے ایک اور زبردست فیچر پیش کر دیا ہے۔ کیا آپ کو معلوم ہے کہ واٹس ایپ میں ایک ایسا فیچر بھی موجود ہے جس سے آپ تمام ان ریڈ میسجز کو فوری طورپر کلیئر کرسکتے ہیں؟ ویسے تو واٹس ایپ کے پیغامات کو کلیئر کرنے کا عمل کافی وقت طلب ہے کیونکہ اس کے لیے ہر چیٹ کو اوپن کرکے تمام میسجز کو دیکھنا پڑتا ہے۔ مگر واٹس ایپ کے ایک چھپے ہوئے مینیو سے یہ عمل بہت تیز رفتاری سے مکمل کیا جا سکتا ہے، اس فیچر سے آپ واٹس ایپ ان باکس کو لاتعداد ان ریڈ میسجز سے پاک رکھ سکتے ہیں۔ اسے استعمال کرنے کے لیے پہلے یہ دیکھنا ہوگا کہ واٹس ایپ میں موجود چیٹ فلٹرز یعنی آل، ان ریڈ، گروپس اور فیورٹس بٹن موجود ہیں یا نہیں۔ اگر یہ بٹن موجود ہیں تو آل یا ان ریڈ فلٹر کو دبا کر رکھنے پرایک مینیو شو ہوگا جس پر مارک ایز ریڈ کا آپشن نظر آئے گا۔ اس آپشن کو سلیکٹ کرنے پر تمام ان ریڈ میسجز غائب ہو جائیں گے یا یوں کہہ لیں کہ ایسا شو ہوگا جیسے آپ نے انہیں پڑھ لیا ہے۔ اس طریقہ کار سے انہیں وقت بچانے کے ساتھ ساتھ واٹس ایپ ان باکس کو منظم رکھنے میں بھی مدد ملتی ہے۔ Comments,Technology
576,ملک بھر میں واٹس ایپ سست ہونے کی شکایات، وجہ کیا ہے؟,https://urdu.arynews.tv/whatsapp-users-complain-disruption-services/,ملک بھر کے صارفین نے واٹس ایپ اور انسٹاگرام کی رفتار سست ہونے کی شکایات کیں۔ پاکستان میں گزشتہ کئی دن سے انٹرنیٹ سیکیورٹی نیٹ ورک سسٹم ’فائر وال‘ کی آزمائش سے جہاں انٹرنیٹ سست رفتاری کا شکار رہی ہے، وہیں کل سے ملک بھر میں صارفین نے واٹس ایپ کی سست ہونے کی شکایت کی ہے۔ میسیجنگ ایپلیکیشن واٹس ایپ سمیت دیگر سوشل میڈیا ایپلیکیشن بھی سست روی کا شکار ہیں، صارفین کا کہنا تھا کہ میڈیا فائلز کو ڈاؤن لوڈ ہونے میں بہت زیادہ وقت لگتا ہے یا وہ فائلز ڈاؤن لوڈ ہوتی ہی نہیں۔ بعض صارفین نے واٹس ایپ اور انسٹاگرام دونوں ایپلی کیشنز کی سروس ڈاؤن ہونے کی شکایت بھی کی، تاہم زیادہ تر افراد نے بتایا کہ دونوں ایپلی کیشنز سست رفتاری کا شکار ہیں اور میسیجز درست انداز میں وصول نہیں ہو رہے اور نہ ہی میسیجز بھیجے جا رہے ہیں۔ دوسری جانب پاکستان ٹیلی کمیونی کیشن (پی ٹی اے) نے ملک میں صارفین کی جانب سے واٹس ایپ سروسز کے حوالے سے جاری مسائل کو مسترد کرتے ہوئے اسے ممکنہ ’’تکنیکی خرابی‘‘ قرار دیا ہے۔ ورلڈ پاپولیشن ریویو کی 2024 کی رپورٹ کے مطابق پاکستان میں واٹس ایپ استعمال کرنے والے افراد کی تعداد 52.3 ملین سے زائد ہے۔,Technology
577,پاکستان میں بغیر مٹی کے ہوا میں آلو کی کاشت کا آغاز,https://urdu.arynews.tv/air-potato-cultivation-in-pakistan/,پاکستان میں زرعی انقلاب برپا ہونے جا رہا ہے اور ملک میں پہلی بار بغیر مٹی فضا میں آلو کی کاشت کا باقاعدہ آغاز کر دیا گیا ہے۔ آلو کا استعمال روزمرہ زندگی میں کافی زیادہ ہے اور یہ مناسب قیمت پر مارکیٹ میں دستیاب بھی ہوتے ہیں، مگر اس کے بیج کی پاکستان میں درآمد کے لیے سالانہ چھ ارب روپے خرچ کیے جاتے ہیں۔ اے آر وائی نیوز کے مطابق پاکستان میں یہ زرعی انقلاب کوریا کی مدد سے لایا گیا ہے اور کوریا کی جانب سے آلو کے بیج کو پاکستان میں تیار کرنے کیلیے جدید ترین ایرو پونکس ٹنل ٹیکنالوجی فراہم کی گئی ہے۔ کورین حکومت کی جانب سے 25 لاکھ ڈالر کی لاگت سے پاکستان میں جدید ترین ایرو پونکس ٹنلز قائم کی گئی ہیں جس کا افتتاح کر دیا گیا ہے اور اب ملک میں بغیر مٹی کے ہوا میں آلو کا بیج تیار کرنے کا آْغاز کر دیا گیا ہے کورین ماہرین کے مطابق اس ٹیکنالوجی سے پاکستان وائرس سے پاک آلو کے بیج کی تیاری میں خود کفیل ہو جائے گا۔ ٹنلز کی افتتاحی تقریب سے خطاب میں کوریا کے سفیر کا کہنا تھا کہ ایرو پونکس ٹیکنالوجی کی منتقلی پاکستان کیلiے فائدہ مند ثابت ہوگی جبکہ مستقبل میں پاکستان اور کوریا زراعت کے شعبہ میں تعاون کو مزید فروغ دیں گے۔ وزیر برائے نیشنل فوڈ سکیورٹی رانا تنویر نے ایروپونکس ٹیکنالوجی کو موجودہ وقت کی اہم ضرورت قرار دیا اور کہا کہ اس ٹیکنالوجی سے پاکستان کا آلو کے سرٹیفائیڈ بیج کا مسئلہ حل ہو سکے گا۔ پاکستان اور کوریا کے ماہرین پر عزم ہیں کہ ایروپونکس ٹیکنالوجی کے زریعے آئندہ پانچ برس میں پاکستان میں آلو کے بیج کی درآمد ختم ہو جائے گی۔,Technology
578,انسٹاگرام صارفین کیلئے بڑی خوشخبری، دلچسپ فیچر متعارف,https://urdu.arynews.tv/instagram-many-audio-tracks-new-feature-1/,انسٹاگرام نے حال ہی میں آڈیو ٹریکس کے شوقین صارفین کے لیے ایک نیا خصوصی فیچر متعارف کروایا ہے، جس کے تحت صارفین اب ایک ہی ریل میں ایک سے زیادہ موسیقی کے ٹریک شامل کر سکتے ہیں۔ اس حوالے سے ٹیک جائنٹ نے اس اپ ڈیٹ کا اعلان خود پلیٹ فارم پر کیا اور بتایا کہ ریلز میں ملٹی آڈیو ٹریکس کی خصوصیت صارفین کو ایک ریل میں 20 تک ٹریک شامل کرنے کی اجازت دے گی۔ غیر ملکی خبر رساں ادارے کیرپورٹ کے مطابقانسٹاگرام کے سربراہ ایڈم موسیری نے اس خصوصیت کے بارے میں پلیٹ فارم پر بتایا کہ آپ ایک ہی ریل میں 20 تک آڈیو ٹریک شامل کر سکتے ہیں، جو آپ کو اپنے مواد کے ساتھ زیادہ تخلیقی آزادی فراہم کرے گا۔ اس زبردست نئے فیچر کو استعمال کرنے کیلئے صارف کو ریل ایڈیٹر میں ایڈ ٹو مکس آپشن پر کلک کرنا ہوگا۔ انسٹاگرام کا کہنا ہے کہ اس نئے فیچر سے صارفین ایک سنگل ریل میں اب 20 تک ٹریکس شامل کر سکتے ہیں۔ اس فیچر میں ایک مرتبہ ٹریکس ایڈ کرنے کے بعد صارف کے پاس یہ اختیار ہو گا کہ وہ صرف وہی حصہ کاٹ کر شامل کرے ،جو وہ چاہتا ہے۔ یوں کمبائنڈ ٹریک کو اسی کریٹر سے منسوب کر دیا جائے گا، تاکہ ان کے فینز اس یونیک مکس کو دوبارہ استعمال کرسکیں۔ انسٹا گرام کے مطابق ریلز میں ملٹی ٹریک آڈیو کی لانچنگ کریٹرز کی تخلیقی صلاحیتوں کو مزیدبڑھائے گی اور وہ اپنی تخلیقی صلاحیتوں کا اظہار کر سکیں گے۔ اس نئے فیچر کی بدولت اب صارفین کو ایک سے زیادہ ٹریکس کو ملانے اور پھر اپنی کلپس پر لگانے کیلئے دوسرے ایڈیٹر کو استعمال کرنے کی ضرورت نہیں پڑے گی۔ Comments,Technology
579,زمین پر طاقتور شمسی طوفان کے خطرے کی پیشگوئی,https://urdu.arynews.tv/solar-storms-sparco-risk-prediction/,اسلام آباد : پاکستان کے خلائی تحقیق کے ادارے اسپیس اینڈ اپر ایٹماسفیئر ریسرچ کمیشن (سپارکو) کا کہنا ہے کہ زمین کو ایک طاقتور شمسی طوفان کا خطرہ ہے۔ سپارکو ترجمان کی جانب سے جاری کردہ اعلامیے میں کہا گیا کہ سورج سے شعاعوں کا اضافی اخراج زمین کی جانب بڑھ رہا ہے۔ اس حوالے سے ترجمان سپارکو کا کہنا ہے کہ آئندہ 3 سے 4 دن تک سورج کی سطح سے اٹھنے والے پلازمہ اور مقناطیسی لہروں کے اثرات کا زمین پر آنے کا خدشہ ہے۔ ترجمان کے مطابق سورج سے خارج توانائی کی وجہ سے جیو مقناطیسی طوفان زمین کی طرف آیا، سیٹلائٹس، پاورگرڈ اور خلائی اسٹیشن بھی خطرے میں ہیں۔ شمسی طوفان کے نتیجے میں ریڈیو بلیک آؤٹ ہونے کا خطرہ ہوتا ہے، شمسی طوفان سے سیٹلائٹ کے ساتھ جی پی ایس نیٹ ورک متاثر ہوتا ہے۔ انسٹی ٹیوٹ آف اسپیس ٹیکنالوجی نے سورج کی سطح کی تصاویر جاری کردیں،3 کورونل ماس ایجیکشنز زمین کی طرف بڑھ رہا ہے۔ سپارکو ترجمان کا کہنا ہے کہ پہلے دو ایم کلاس سولر فلیئرز 7اگست کو جاری ہوئے، ابتدائی ایجیکشنز معمولی تھے لیکن تیسرا سولر فلیئر زیادہ طاقتور ہے، سورج کی سطح سے مزید کلاس فلیئر جاری ہورہے ہیں۔ یاد رہے کہ اکتوبر سال 2003 میں کرہِ ارض کی فضا سے ٹکرانے والے سب سے طاقت ور شمسی طوفان کی وجہ سے پیدا ہونے والی مقناطیسی شعاؤں سے جاپان کا ایک مصنوعی سیارہ تباہ ہو گیا تھا۔ Comments,Technology
580,گوگل سرچ انجن غیر قانونی اجارہ داری کا مرتکب قرار، امریکی عدالت کا فیصلہ,https://urdu.arynews.tv/google-searching-illegal-monopoly-us-court/,واشنگٹن : امریکی عدالت نے سرچ انجن ’گوگل‘ کے خلاف دائر ایک مقدمے میں اسے غیر قانونی اجارہ داری کا مرتکب قرار دے دیا۔ امریکی فیڈرل جج کی جانب سے کیے گئے فیصلے میں کہا گیا ہے کہ گوگل نے عدم اعتماد کے قانون کی خلاف ورزی کی، ادارے نے ایک غیر قانونی اجارہ داری قائم کرنے اور دنیا کا ڈیفالٹ سرچ انجن بننے کیلئے اربوں ڈالر خرچ کیے۔ یہ عدالتی فیصلہ بڑی ٹیکنالوجی کمپنیوں کے مارکیٹ پر غلبے کے خلاف وفاقی حکام کی پہلی بڑی کامیابی ہے، اس فیصلے نے ممکنہ اصلاحات کا تعین کرنے کیلئے دوسرے مقدمے کی راہ ہموار کی ہے جس میں ممکنہ طور پر گوگل پیرنٹ الفابیٹ کا ٹوٹنا بھی شامل ہے جو آن لائن اشتہاری دنیا کے منظر نامے کو تبدیل کردے گا جس پر گوگل برسوں سے غلبہ رکھتا ہے۔ غیر ملکی خبر رساں ادارے کیرپورٹ کے مطابقامریکی ڈسٹرکٹ جج امیت مہتا نے 277 صفحات پر مشتمل فیصلے میں لکھا کہ عدالت اس نتیجے پر پہنچی ہے کہ گوگل ایک اجارہ دار ادارہ ہے اور اس نے اپنی اجارہ داری برقرار رکھنے کے لیے غیرقانونی طریقے اپنائے۔ اپنے فیصلے میں عدالت کا کہنا ہے کہ ’گوگل‘ آن لائن سرچ مارکیٹ کا تقریباً 90فیصد شیئر اور اسمارٹ فونز پر 95فیصد کنٹرول کرتا ہے۔ عدالتی فیصلے میں کہا گیا ہے کہ گوگل کو اپنے غیر مسابقتی رویے کو روکنا ہوگا، گوگل کی جانب سے ایپل اور دیگر موبائل کمپنیوں سے کیے جانے والے خصوصی معاہدے مسابقتی قوانین کی خلاف ورزی ہیں۔ فیصلے میں امریکی جج نے مزید کہا کہ گوگل کی جانب سے آن لائن اشتہارات کے لیے زیادہ فیس لی جاتی ہے جس سے اس کی آن لائن سرچ میں اجارہ داری کی طاقت ظاہر ہوتی ہے۔ اس حوالے سے امریکی اٹارنی جنرل میرک گارلینڈ نے اس فیصلے کو امریکی عوام کے لئے ایک تاریخی فتح قرار دیتے ہوئے کہا کہ کوئی بھی کمپنی چاہے وہ کتنی ہی بڑی یا با اثر کیوں نہ ہو – قانون سے بالاتر نہیں ہے۔ وائٹ ہاؤس کی پریس سیکریٹری کارین جین پیئر کا کہنا تھا کہ یہ عدالتی فیصلہ امریکی عوام کے لئے ایک فتح ہے، امریکی عوام ایک ایسا انٹرنیٹ چاہتے ہیں جو آزاد، منصفانہ اور مقابلے کے لئے آزاد ہو۔ Comments,Technology
581,1.5 ٹن یا 1 ٹن اے سی کو چلانے کے لیے کتنے سولر پینلز چاہئیں؟,https://urdu.arynews.tv/number-of-solar-panels-required-for-1-5-ton-and-1-ton-ac/,گرمی میں اے سی زیادہ چلائیں تو بل بہت آتا ہے، تاہم اگر سولر پینلز کا استعمال کیا جائے تو یہ آپ کو بجلی کے بل میں کافی بچت فراہم کرسکتا ہے۔ جھلسا دینے والی گرمی میں آج کر اکثر متوسط طبقے کے گھرانے بھی اے سی کا استعمال کرر رہے ہیں، تاہم اگر آپ تھوڑی سی سوجھ بوجھ بروئے کار لائیں تو سولر انرجی سسٹم لگا کر اپنے پیسوں کی بچت کرتے ہوئے بجلی کے زیادہ بلوں سے چھٹکارا حاصل کر سکتے ہیں پاکستان میں زیادہ تر 1.5 ٹن اور 1 ٹن کے اے سی استعمال ہوتے ہیں لیکن بجلی بے تحاشہ مہنگی ہونے سے لوگ صحیح طریقے سے اے سی استعمال نہیں کرپاتے، تاہم سولر سسٹم لگا کر آپ زیادہ سے زیادہ اپنے گھر میں لگے اے سے استفادہ حاصل کرسکتے ہیں اور بجلی کے بلوں میں بچت کرسکتے ہیں۔ ایئر کنڈیشنر کے لیے سولر سیٹ اپلگانے کے سلسلے میں آپ کو سولر پینلز، اس کا اسٹرکچر، انورٹر، تار اور چھوٹی موٹی کچھ دیگر اشیا خریدنا ہونگی، آپ کو 1.5 ٹن اور 1 ٹن اے سے کے لیے کتنی پلیٹس درکار ہیں وہ درج ذیل ہے۔ 1.5 ٹن اے سی کے لیے کتنے سولر پینلز ہونے چاہئیںاگر آپ کے گھر میں 1.5 ٹن کا اے سی لگا ہے تو پھر یہ تقریباً 1.5 سے 2.0 کلو واٹ فی گھنٹہ بجلی لے سکتا ہے، سولر پینل مقامی مارکیٹ میں مختلف واٹس میں دستیاب ہیں۔ اگر آپ 500 واٹ کے پینل خرید رہے ہیں، تو پاکستان میں 1.5 ٹن اے سی چلانے کے لیے آپ کو 6 سے 7 پلیٹیں درکار ہونگی، اگر آپ نے 585 واٹ کے سولر پینلز کا انتخاب کیا ہے تو پھر آپ 5 سے 6 سولر پلیٹس میں باآسانی 1.5 ٹن اے سی چلاسکتے ہیں۔ 1 ٹن اے سی کے لیے کتنے سولر پینلز ہونے چاہئیںاگر آپ کے گھر میں 1 ٹن اے سی لگا ہے تو اسے سولر کے ذریعے چالنے کے لے آپ کو 3 سے 4 سولر پینل پلیٹیں خریدنا ہونگی، اس کے ذریعے آپ آرام سے 1 ٹن کا ایئرکنڈشنر چلاسکیں گے۔ خیال رہے کہ شمسی توانائی جسے قابل تجدید توانائی بھی کہا جاتا ہے، صارفین کو اپنی بجلی خود پیدا کرنے کا اختیار دیتا ہے، اور نیٹ میٹرنگ کے ذریعے اس اضافی بجلی کو نیشنل گرڈ کو بھی بیچاجا سکتا ہے۔,Technology
582,فیس بک پیج کن خلاف ورزیوں پر بند ہوسکتا ہے؟,https://urdu.arynews.tv/facebook-community-guidelines/,فیس بک پر صارفین کی جانب سے کچھ ایسی پوسٹ شیئر کردی جاتی ہیں جو پیج بند ہونے یا محدود ہونے کا سبب بن سکتی ہیں لیکن آپ ان ہدایات پر عمل کرکے اپنا پیج محفوظ رکھ سکتے ہیں۔ کمیونٹی اسٹینڈرڈز کا مختصر خلاصہ فیس بک کے کمیونٹی اسٹینڈرزڈز کا مقصد صارفین کے لیے ایسا ماحول فراہم کرنا ہے جہاں لوگ آزادانہ طور پر اپنی رائے کا اظہار کرسکتے ہیں لیکن اس سے دوسروں کو نقصان نہ پہنچائیں۔ یہ گائیڈلائنز بتاتی ہیں کہ آپ کونسی پوسٹ شیئر کرسکتے ہیں اور کس پوسٹ کو جاری کرتے ہوئے احتیاط کرنی چاہیے۔ 1۔ نفرت انگیز تقریر، تشدد، خودکشی اور پورنو گرافی سے متعلق مواد شیئر نہیں کرسکتے۔ 2۔ جھوٹی خبریں اور دھوکا دہی کی اجازت نہیں ہے۔ 3۔ دوسروں کی رازداری کی خلاف ورزی پر بھی آپ کا پیج محدود یا پھر بند ہوسکتا ہے۔ 4۔ حقوق کی خلاف ورزی کرنے والی پوسٹس بھی شیئر نہیں کی جاسکتیں۔ فیس بک کمیونٹی اسٹینڈرڈز میں خودکشی اور خود کو نقصان پہنچانے کی پوسٹ سے متعلق اصول شامل ہیں۔ مواد کی نگرانی:فیس بک کی جانب سے ایسا مواد جو خودکشی یا خود کو نقصان پہنچانے کا پرچار کرتا ہو اسے ہٹا دیا جاتا ہے، اس میں گرافک تصاویر اور ویڈیوز شامل ہیں جو نقصان دہ ہوسکتی ہیں۔ مدد کی فراہمی:اگر کوئی شخص خودکشی یا خود کو نقصان پہنچانے کے بارے میں پوسٹ شیئر کرتا ہے تو فیس بک اس شخص کو مدد فراہم کرنے کی کوشش کرتا ہے جن میں ہیلپ لائنز اور سپورٹ گروپس کی معلومات شامل ہوتی ہیں۔ فیس بک کی کوشش ہوتی ہے کہ لوگ اس طرح کا مواد دیکھنے سے بچ سکیں اور اسے دیکھ کر خود کو کوئی نقصان نہ پہنچائیں۔ فیس بک کے یہ اصول اس بات کو یقینی بناتے ہیں کہ یہ ایک محفوظ پلیٹ فارم ہے۔ اس سے قبل فیس بک کے بانی مارک زکربرگ نے کمیونٹی اسٹینڈرڈ کے حوالے سے لکھی گئی تحریر (بلاگ) میں بتایا تھا کہ کمیونٹی اسٹینڈرڈز کی خلاف ورزی کرنے والے صارف کو پہلے تنبیہ کی جائے گی اور اگر اس کے باوجود خلاف ورزی جاری رہی تو صارف کا پروفائل بند کر کے اُس پر تاحیات پابندی عائد کردی جائے گی۔ مارک زکر برگ کی جانب سے شیئر ہونے والی تحریر میں بتایا گیا تھا کہ اگر کسی بھی صارف نے کسی دوسرے شخص کو نقصان پہنچانے والا دھمکی آمیز مواد شیئر کیا تو اس کی اطلاع اور صارف کی مکمل معلومات قانون نافذ کرنے والے اداروں کو بھی دی جاسکتی ہے۔,Technology
583,ٹرمپ کا ایلون مسک کے ساتھ انٹرویو کا اعلان,https://urdu.arynews.tv/donald-trump-interview-elon-musk/,سابق امریکی صدر ٹرمپ نے معروف امریکی کمپنی ٹیسلا اور اسپیس ایکس کے بانی ایلون مسک کے ساتھ انٹرویو کا اعلان کردیا ہے۔ غیر ملکی ذرائع ابلاغ کے مطابق سابق امریکی صدر ٹرمپ نے سوشل میڈیا پر اس حوالے سے اعلان کیا، جس میں کہا گیا ہے کہ ایلون مسک 12 اگست کو ڈونلڈ ٹرمپ کا انٹرویو کریں گے۔ سوشل میڈیا پر سابق امریکی صدر ڈونلڈ ٹرمپ کا کہنا تھا کہ رات ایلون مسک کے ساتھ ایک اہم انٹرویو کرنے جارہا ہوں۔ ایلون مسک متعدد مرتبہ سابق امریکی صدر ڈونلڈ ٹرمپ کی کھل کر حمایت کرچکے ہیں، حال ہی میں قاتلانہ حملے کے بعد ایلون مسک نے ایک مرتبہ پھر سابق صدر کے لیے مکمل حمایت کا اظہار کیا تھا۔ دوسری جانب سابق امریکی صدر ڈونلڈ ٹرمپ کی انتخابی مہم کو صدارتی انتخابات سے قبل ایک اور دھچکا لگا، ٹرمپ عدالت کی جانب سے ریلیف حاصل کرنے میں ناکام ہوگئے۔ سپریم کورٹ نے سابق امریکی صدر ڈونلڈ ٹرمپ کی ہش منی کیس میں سزا روکنے کی استدعا مسترد کردی۔ ٹرمپ نے غیرقانونی رقوم کی فراہمی، گیگ آرڈر کیخلاف عدالت سے رجوع کیا تھا۔ امریکی میڈیا کا اس حوالے سے کہنا ہے کہ سابق امریکی صدر ٹرمپ صدارتی الیکشن تک نیویارک کورٹ کی سزا کوروکنا چاہتے ہیں، جبکہ کاملاہیرس کو نئے سروے میں ٹرمپ پر معمولی برتری حاصل ہوگئی ہے۔,Technology
584,آئی فون 16 کی بیٹری سے متعلق زبردست خوشخبری,https://urdu.arynews.tv/apples-iphone-16-battery/,"ایپل کے نئے آنے والے آئی فون کے بارے میں لیکس کا سلسلہ جاری ہے جس کو متوقع طور پر آئی فون 16 کہا جائے گا۔ نئے اور جدید فون استعمال کرنے کا شوق رکھنے والوں کو صبر کا مظاہرہ کرتے ہوئے تھوڑا انتظار کرنا پڑے گا کیونکہ نئے اور زبردست فیچر کے ساتھ آئی فون 16 رواں سال ماہ ستمبر میں مارکیٹ میں دستیاب ہوگا۔ ہم جانتے ہیں کہ آئندہ آئی فون 16 لائن اپ اپنی بیٹری کی لائف میں تبدیلیاں متعارف کرانے کے لیے تیار ہے لیکن اب سوال یہ ہے کہ کون سا ماڈل بہترین بیٹری کا حامل ہوگا؟ فوربز کی ایک حالیہ رپورٹ میں ویبو لیکر، انسٹنٹ ڈیجیٹل کے ذریعہ کے مطابق آئی فون 16 پرو نئے ماڈلز میں سب سے زیادہ مفید ہوگا۔ آئی فون 16 پرو میکس میں ایک ایسی بیٹری ہوگی جو اپنے پیشرو آئی فون 15 پرو میکس سے 5.74 فیصد بڑی ہے تاہم، آئی فون 16 پرو میں زیادہ نمایاں اضافہ دیکھا جائے گا اس کی بیٹری کی صلاحیت موجودہ ماڈل کے مقابلے میں 9.25 فیصد بڑھے گی۔ تازہ ترین رپورٹ آئی فون 16 اور آئی فون 16 پلس کے بارے میں تفصیلات کو چھوڑ کر مکمل طور پر دو پرو ماڈلز پر مرکوز ہے۔ نمبروں میں دلچسپی رکھنے والوں کے لیے، آئی فون 16 پرو میں 3,577 ایم اے ایچ کی بیٹری ہوگی جبکہ آئی فون 15 پرو میں 3,274 ایم اے ایچ کی بیٹری ہے۔ دریں اثنا، آئی فون 16 پرو میکس اپنی بیٹری کی گنجائش 4,422 mAh سے بڑھا کر 4,676 mAh تک جائے گا۔ آئی فون 15 پرو میکس کی پہلے سے ہی متاثر کن بیٹری لائف کو دیکھتے ہوئے تقریباً 6 فیصد اضافہ قابل ذکر ہے۔ آئی فون 16 پرو کی بیٹری میں 9 فیصد سے زیادہ بہتری ایک اہم، نمایاں فرق کا باعث بن سکتی ہے۔ اطلاعات کے مطابق ایپل کے نئے آئی فونز تو آئندہ سال ستمبر میں متعارف کرائے جائیں گے تاہم ابھی یہ واضح نہیں ہوا کہ آئی فون 16 سیریز کے ماڈلز دیکھنے میں کیسے ہوں گے؟۔ ملنے والی تازہ معلومات کے مطابق آئی فون 16 بڑی تبدیلیاں لائے گا، جس میں ایپل کو آئی فون 16 پرو کے سائز کو 6.3 انچ تک اور آئی فون 16پرو کے سائز کو 6.9 انچ تک بڑھانے کی توقع ہے، سائز کی تبدیلیاں صرف آئی فون 16 پرو ماڈلز تک محدود ہوں گی، تاہم آئی فون 16 ماڈلز کا سائز آئی فون 15 ماڈلز جیسا ہی رہے گا۔ اس حوالے سے میک ریومرز کی رپورٹ میں آئی فون 16 کے ممکنہ ڈیزائن کے پروٹو ٹائپ خاکے جاری کیے گئے ہیں جس میں بتایا گیا کہ اگلے سال کے بیسک آئی فون ماڈل کے لیے ایپل کی جانب سے بیک ڈیزائن اور بٹنوں میں تبدیلیاں کیے جانے کا امکان ہے۔ اس کے لیے کمپنی کی جانب سے 3 ڈیزائنز پر غور کیا جا رہا ہے جن کے خاکے رپورٹ میں جاری کیے گئے ہیں۔ سبزی مائل پیلے رنگ کے پہلے ڈیزائن میں بیک پر آئی فون ایکس جیسا کیمرا سیٹ اپ نظر آرہا ہے۔ گلابی اور سیاہ رنگ کے ڈیزائنز میں کیمرا سیٹ اپ دیکھنے میں ایک جیسا ہی لگ رہا ہے، مگر تینوں ڈیزائنز میں والیوم کنٹرولز کے ساتھ ساتھ ایکشن بٹن کا اضافہ بھی نظر آرہا ہے۔",Technology
585,جانوروں کو اب ’’چاند‘‘ پر بسایا جائے گا، منصوبہ سامنے آ گیا,https://urdu.arynews.tv/animals-will-now-be-settled-on-the-moon/,انسان اب تک مریخ اور چاند میں انسانوں کے بسانے کے منصوبے بنا رہا تھا مگر اب جانوروں کو چاند پر پہنچانے کا نیا منصوبہ سامنے آ گیا ہے۔ غیر ملکی میڈیا کے مطابق دنیا میں معدوم ہونے والے جانوروں کو بچانے کا نیا منصوبہ سامنے آ گیا ہے اور سائنسدانوں نے معدومی کے خطرے سے دوچار جانوروں کو پہنچانے کا اعلان کر دیا ہے۔ ماہرین کا کہنا ہے کہ قدرتی آفات، موسمیاتی تبدیلی اور آبادی کی زیادتی جیسے عوامل کی وجہ سے زمین پر موجود حیاتیاتی تنوع کو خطرہ بڑھ رہا ہے۔ سائنسدانوں نے دعویٰ کیا ہے کہ اس پراجیکٹ سے معدومی کا شکار جانوروں کی نسل کو زمین پر لاحق خطرات سے محفوظ رکھا جا سکے گا۔ محققین کا خیال ہے کہ چاند پر ایسے حصے ہیں جو اتنے ٹھنڈے ہیں کہ خطرے سے دوچار انواع کے منجمد خلیوں کو محفوظ کر سکتے ہیں جو کہ زمین پر ممکن نہیں ہے۔ رپورٹکے مطابق جانوروں کو محفوظ رکھنے کا یہ مرکز چاند کے قطبوں کے قریبی علاقوں میں بنایا جائے گا کیونکہ یہ مستقل طور پر سائے میں رہتے ہیں اور وہاں کا درجہ حرارت منفی 196 ڈگری سینٹی گریڈ سے نیچے رہتا ہے۔ چاند پر اسٹوریج کا یہ مرکز فریج کی طرح کام کرے گا جو زمین پر سب سے زیادہ خطرے کا سامنا کرنے والے جانوروں کی انواع کے نمونے رکھنے میں مدد دے گا۔ ہمارے سیارے پر موجود تمام جاندار خلیات سے بنتے ہیں، بشمول انسان اور تقریباً تمام خلیے اتنے چھوٹے ہیں کہ انہیں دیکھنے کے لیے آپ کو ایک خوردبین کی ضرورت ہے۔,Technology
586,چیختی ہوئی خاتون کی ’ممی‘ سے متعلق سائنسدانوں کا حیران کُن انکشاف,https://urdu.arynews.tv/scientists-digitally-dissect-ancient-egyptian-screaming-mummy/,تین ہزار سال قبل قدیم مصری ممی جو چیختے ہوئے چہرے کے ساتھ ملی تھی، سائنس دانوں کا خیال ہے کہ ممکنہ طور پر اس کی موت تشدد کے باعث چیخنے کی وجہ سے ہوئی تھی۔ نئی ٹیکنالوجی کا استعمال کرتے ہوئے باقیات کا تجزیہ کرنے پر ماہرین آثار قدیمہ کا اب خیال ہے کہ وہ خاتون روتے ہوئے چل بسی تھیں اور ان کی موت کے فوراً بعد ان کے پٹھے جلد ہی سخت ہو کر جم گئے، جس سے ان کا یہ حالت ہمیشہ کے لیے محفوظ ہو گئی۔ تاہم انہوں نے کہا کہ خاتون کی موت کا سبب جو کہ ممکنہ طور پر تشدد ہو سکتا ہے تاہم یہ ایک معمہ ہے۔ مصر کی قاہرہ یونیورسٹی کے کاسر العینی ہسپتال میں ریڈیولوجی کی پروفیسر سحر سلیم نے چیختی ہوئی خاتون کو زندگی کے آخری لمحات کو محفوظ رکھنے والے ’ٹرو ٹائم کیپسول‘ کے طور پر بیان کیا۔ انہوں نے دریافت کیا کہ اس خاتون کا قد 5 فٹ تھا اور موت کے وقت اس کی عمر 48 سال کے قریب تھی جبکہ اسے جوڑوں کی معمولی تکلیف کا سامنا تھا۔ مگر محققین نے حنوط کیے جانے کے عمل کے دوران کی جانے والی سرجری کے کسی قسم کے آثار دریافت نہیں کیے اور اس کے تمام اعضا تاحال جسم کے اندر موجود ہیں۔ پروفیسر سحر سلیم نے بتایا کہ ‘اس دریافت نے مجھے حیران کردیا کیونکہ اس عہد میں لاشوں کو حنوط کرنے کے لیے دل کے سوا تمام اعضا کو نکال دیا جاتا تھا’۔ انہوں نے بتایا کہ ممکنہ طور پر اس خاتون کو حنوط کرتے ہوئے مہنگی درآمدی اجزا کو استعمال کیا گیا۔ ماہرین کے تجزیے میں juniper اور مہندی کے آثار کو خاتون کے بالوں میں دریافت کیا گیا جبکہ اس کی وگ پر بھی متعدد منرلز کو دریافت کیا گیا۔ انہوں نے کہا کہ نتائج سے نہ صرف حنوط کے عمل، وگ کی تیاری اور مختلف منرلز کے استعمال کا عندیہ ملتا ہے بلکہ یہ بھی معلوم ہوتا ہے کہ اس کا کھلا منہ حنوط کرنے والے ماہرین کی لاپرواہی کا نتیجہ ہے جو منہ کو بند کرنا بھول گیا۔ انہوں نے مزید کہا کہ خاتون کے چہرے پر موجود تاثر تکلیف دہ موت یا جذباتی تناؤ اور تکلیف سے موت کے دوران چہرہ منجمد ہونے کا نتیجہ ہے۔ ان کا کہنا تھا کہ حنوط کرنے والے افراد منہ بند کرنے میں ناکام رہے جس کے باعث یہ دہشت انگیز تاثر اب بھی برقرار ہے۔ البتہ وہ ماہرین موت کی حتمی وجہ کا تعین نہیں کرسکے ہیں۔,Technology
587,اب محبوب کی تصویر کو شاعری میں تبدیل کرنا ممکن,https://urdu.arynews.tv/beloved-image-possible-to-turn-poetry/,تصویر اگر محبوب کی ہو تو اس پر تعریفی کلمات کے  ڈھیر لگادیے جاتے ہیں مگر اب جدید کیمرہ کی بدولت تصویر کو ہی شاعری میں بدلنا ممکن ہوگیا ہے۔ ماہرین نے جدید ترین ٹیکنالوجی کا استعمال کرتے ہوئے پوئٹری کیمرہ نامی ڈیوائس تیار کی ہے جو کی بھی تصویر کو شاعرانہ الفاظ میں بدل دیتی ہے، ژانگ اور ماتھر نے یہ کیمرہ تیار کیا اور ٹیکنالوجی اور آرٹ میں مہارت کو یکجا کرتے ہوئے صارفین کو ایک نئی جدت فراہم کی ہے۔ یہ کیمرہ پہلی نظر میں کسی ڈیجیٹل کیمرے کی طرح لگتا ہے لیکن قریب سے دیکھیں تو پتہ چلتا ہے کہ یہ کوئی عام کیمرہ نہیں بلیہ یہ اپنی جدیت کے باعث مناظر کو بھی خاص طور پر مدنظر رکھتا ہے۔ اس ڈیوائس کے لیے ابتدائی مراحل میں دونوں نے ایک سے زیادہ AI ماڈلز استعمال کیے اور اب چیٹ جی پی ٹی 4 کو شاعری کے لیے استعمال کیا جا رہا ہے، یعنی کوئی شخص اپنے محبوب کی تصویر کو بھی شاعری کے الفاظ میں بدل سکتا ہے. یہ کیمرہ جیسے ہی تصاویر کھینچتا ہے اس کے بعد ڈیوائس میں الگورتھم منظر کے ڈیٹا کا تجزیہ شروع ہوجاتا ہے، یہ منفرد ڈیوائس Raspberry Pi کمپیوٹر کا استعمال کرتا ہے جو کریڈٹ کارڈ کے سائز کا ہے۔ کیمرے کا آرٹیفیشل انٹیلیجنس ماڈل تصویر کی جانچ کرتا ہے، اس کے رنگوں اور دیگر عناصر کی شناخت کرتا ہے اور اس کے مطابق شاعری کے الفاظ مرتب کرکے پیش کرتا ہے۔ ابھی یہ کیمرہ عام لوگوں کے لیے نہیں ہے لیکن اس کے مختلف پہلوؤں کا تجربہ کیا جا رہا ہے، کیمرہ بنانے والوں کا کہنا ہے کہ یہ ڈیوائس اوپن سورس ہے اور صارفین اپنی ترجیحات کے مطابق شاعری کی مختلف اقسام کا انتخاب کرسکیں گے۔,Technology
588,خلائی کیمرے سے بھارت کے اوپر کیا نظر آیا؟ ناسا کی خوفناک ویڈیو,https://urdu.arynews.tv/india-space-camera-viral-video-nasa/,خلائی کیمرہ سے بھارت کے اوپر ناسا کو نہایت خطرناک چیز نظر آئی، امریکی خلائی ادارے نے اس کی خوفناک ویڈیو بھی جاری کردی۔ امریکی خلائی ادارے نیشنل ایروناٹکس اینڈ اسپیس ایڈمنسٹریشن نے بھارت کے فضائی ماحول میں موجود کاربن ڈائی آکسائیڈ گیس کی ویڈیو شیئر کی ہے، سوشل میڈیا پلیٹ فارم ’ایکس‘ پر جاری ہونے والی ویڈیو سبھی کو حیرت اور تشویش میں مبتلا کر دیا ہے کیوں کہ فضا میں کاربن ڈائی آکسائیڈ کا غبار بہت زیادہ ہے۔ ویڈیو میں دیکھا جاسکتا ہے کہ بھارت کی ہواؤں میں کس طرح کاربن ڈائی آکسائیڈ گیس گردش کر رہی ہے، اس اینیمیٹیڈ ویڈیو میں فضا میں گرین ہاؤس گیسز کے پیچیدہ پیٹرن کو ظاہر کیا گیا ہے۔ ناسا نے دارصل ایک ہائی ریزولیوشن والے موسم کا ماڈل ’جیوس‘ تیار کیا ہے جو کہ سپرکمپیوٹر سے چلتا ہے، اسے فضائی ماحول کے بارے میں معلومات حاصل کرنے کے لیے استعمال کیا جاتا ہے۔ امریکی ادارنے نے کہا کہ یہ ماڈل زمینی تجزیہ اور سیٹلائٹ مشینوں سے اربوں ڈیٹا پوائنٹس کھینچتا ہے اور اس کا ریزولیوشن بھی عام موسمیاتی ماڈل کے مقابلے میں 100 گنا زیادہ ہے۔ ناسا کی ویڈیو میں دکھایا گیا ہے کہ بھارت کی زمین کی آب و ہوا میں زعفرانی رنگ کا دھواں چاروں طرف گھوم رہا ہے، ویڈیو میں بھارت اور برصغیر سے نکلنے والی گرین ہاؤس گیسز کو بھی دیکھا جا سکتا ہے۔ ادارے کے مطابق بھارت کے اوپر کاربن ڈائی آکسائیڈ کا ارتکاز 460-420 پی پی ایم ہے جو کہ خطرناک سطح ہے۔ یہ کاربن ڈائی آکسائیڈ پاور پلانٹس کے دھوئیں جنگل کی آگ اور شہروں میں چلنے والی گاڑیوں کے دھوئیں وغیرہ سے نکلتا ہے اور فضا میں پھیل جاتا ہے۔ سائنسدانوں کا کہنا ہے کہ چین، امریکا اور جنوبی ایشیا میں کاربن ڈائی آکسائیڈ بننے کی سب سے بڑی وجہ پاور پلانٹس، صنعتوں اور کاروں اور ٹرکوں وغیرہ کا دھواں ہے۔,Technology
589,بنگلہ دیش نے ملک بھر میں سوشل میڈیا پلیٹ فارمز پر پابندی لگادی,https://urdu.arynews.tv/bangladesh-bans-whatsapp-instagram-youtube/,ڈھاکا: بنگلہ دیش حکومت کی جانب سے ملک بھر میں سوشل میڈیا پلیٹ فارمز ٹک ٹاک، واٹس ایپ، یوٹیوب پرپابندی عائد کردی گئی ہے۔ غیر ملکی میڈیا رپورٹس کے مطابق بنگلہ دیش میں طلبا تحریک کی جانب سے ملک گیر مظاہروں کاسلسلہ جاری ہے، گزشتہ روز احتجاج کے دوران 2 افراد ہلاک، 100سے زائد زخمی ہوئے تھے۔ رپورٹس کے مطابق مظاہرین کی جانب سے کوٹہ مخالف احتجاج میں مارے جانے والے افراد کے لئے انصاف کا مطالبہ کیا جارہا ہے۔ اس سے قبل بنگلہ دیش میں مظاہرہ کرنے والے طلبہ کا کہنا تھا کہ سرکاری ملازمتوں پر کوٹہ سسٹم کا نظام متعصبانہ ہے اس کی اہلیت کا معیار صرف میرٹ ہونی چاہیے۔ ان کا یہ مطالبہ ہے کہ نظام میں اصلاحات اور اعلیٰ سرکاری ملازمتوں کو منصفانہ طور پر تقسیم کیا جائے۔ یہ احتجاج جاری تھا کہ بنگلہ دیشی وزیراعظم حسینہ واجد نے کوٹہ سسٹم کے خلاف احتجاج کرنے والوں کو 1971 کی جنگ میں پاکستان کی مدد کرنے والوں سے تشبیہہ دی جس نے جلتی پر تیلی کا کام کیا اور مظاہرین بپھر گئے۔ اس کے بعد دارالحکومت ڈھاکا سمیت کئی شہروں میں احتجاجی مظاہروں کے دوران کوٹہ سسٹم کے خلاف اور برسراقتدار عوامی لیگ کے طلبا کے درمیان بھی جھڑپیں ہوئیں جن میں لاٹھیوں اور اینٹوں کا آزادانہ استعمال ہوا جب کہ پولیس کی جانب سے بھی مظاہرین پر آنسو گیس فائر اور ربڑ کی گولیاں برسائی گئیں جس نے چھ خاندانوں کے چراغ گل اور سینکڑوں کو زخمی کر دیا جب کہ احتجاج کی قیادت کرنے والوں نے اس تشدد کا ذمے دار عوامی لیگ کو قرار دیا ہے۔ بڑھتے احتجاج کے بعد بنگلہ دیش کی عدالت نے کوٹہ نظام معطل کر دیا تھا لیکن مظاہرین کا مطالبہ ہے اسے مستقل بنیادوں پر ختم کر دیا جائے۔,Technology
590,متاثرہ انٹرنیٹ سروسزبحال کردی گئی,https://urdu.arynews.tv/internet-affected-services-have-been-restored/,پاکستان ٹیلی کمیونیکیشن اتھارٹی نے کہا ہے کہ پی ٹی سی ایل سسٹم میں خرابی کے باعث متاثرہ انٹرنیٹ سروسز بحال کردی گئی ہے۔ پی ٹی اے کا کہنا تھا کہ متعلقہ ٹیموں نے پی ٹی سی ایل نظام میں خرابی کو دور کردیا ہے، انٹرنیٹ سروسز میں آنے والی خرابی کے معاملے پر پی ٹی اے تحقیقات کرے گا، انٹرنیٹ سروسز پی ٹی سی ایل کی فائبر آپٹک میں خرابی کے باعث تعطل کا شکار ہوئی۔ انٹرنیٹ سروس متاثر ہونے پر پاکستان ٹیلی کمیونکیشن اتھارٹی کا کہنا تھا کہ پی ٹی سی ایل کے سسٹم میں خرابی سےانٹرنیٹ سروس متاثر ہوئی ہے جس سے براڈ بینڈ صارفین کو مشکلات کا سامنا ہے۔ پی ٹی اے کا کہنا تھا کہ سروسز کی بحالی تک صورتحال کو مانیٹر کیا جا رہا ہے، ملک بھر کے بڑے شہر کراچی لاہور اسلام آباد پنڈی سمیت میں کئی شہروں میں انٹرنیٹ سروس متاثر ہوئی، پی ٹی سی ایل ترجمان کا اس حوالے سے کہنا تھا کہ متعلقہ ادارے اور حکام صورتحال کا جائزہ لے رہے ہیں، مسئلہ زیادہ تر عالمی ٹریفک سے متعلق ہے جبکہ مقامی نیٹ ورک کسی حد تک متاثر ہیں۔ ترجمان کا کہنا تھا کہ پی ٹی سی ایل نیٹ ورک ڈاؤن ہونے سے انٹرنیٹ سروس متاثر ہوئی، ہماری ٹیمز مسئلے کے فوری حل کیلئے تیزی سے کام کررہی ہیں۔,Technology
591,ہمارے نظام شمسی کے ایک سیارے میں دفن ’’ہیروں کا خزانہ‘‘ دریافت,https://urdu.arynews.tv/treasure-of-diamonds-discovered-in-mercury/,صرف زمین ہی نہیں بلکہ ہمارے نظام شمسی کا ایک اور سیارہ بھی قیمتی ہیروں سے بھرا پڑا ہے جس میں دفن خزانہ سائنسدانوں نے دریافت کر لیا ہے۔ ہمارے نظام شمسی میں اب تک دریافت سیاروں میں سوائے زمین کے ہر سیارہ بے آب وگیاہ ہے زمین پر زندگی کے ساتھ اس میں کئی خزانے بھی دفن ہیں جس سے انسان مستفید ہو رہا ہے مگر اب سائنسدانوں نے سیارہ عطارد کی تہہ میں دفن ہیروں کا خزانہ دریافت کر لیا ہے۔ عطارد جس کو لوگ مرکری کے نام سے بھی جانتے ہیں وہ ہمارے نظام شمسی کا سب سے چھوٹا سیارہ ہے لیکن کس نے سوچا ہوگا کہ یہ چھوٹا سا بظاہر پرسکون سیارہ اپنی حدود میں اتنے بڑے قیمتی پتھروں کو سمیٹ سکتا ہے؟ غیر ملکیمیڈیاکے مطابق سائنسدانوں نے عطارد کی سطح کے نیچے لاتعداد ہیرے دریافت کر لیے۔ نئی تحقیق کے مطابق نظام شمسی کے پہلا سیارہ عطارد ہیروں کی ایک تہہ سے ڈھکا ہوا ہے اور ہیروں کی یہ پرت 9 میل (16 کلومیٹر) تک موٹی ہو سکتی ہے، جو مرکری کی سطح سے تقریباً 300 میل نیچے ہے۔ اس دریافت سے عطارد کے جغرافیائی ماضی کے سراغ بھی ملتے ہیں اور سیارے کے متعدد پُراسرار حصوں کی بھی وضاحت ہوتی ہے۔ تحقیق کے مطابق ساڑھے تین ارب سال قبل عطارد میں آتش فشانی سرگرمیوں میں نمایاں کمی آئی، کیونکہ ہیروں کی تہہ کے باعث حرارت میں فوری کمی آئی۔ چین اور بیلجیئم کے سائنسدانوں نے 2004 اور 2015 کے درمیان ناسا کے میسنجر خلائی جہاز کے ذریعے جمع کیے گئے ڈیٹا کو سیارے کے اندرونی حصے کی ساخت کے بارے میں اپنے نظریات کے تشکیلاتی اصول کیلیے استعمال کیا۔ یہ تحقیق جریدےنیچر کمیونیکیشنزمیں شائع ہوئی ہے اور محققین کا خیال ہے کہ دو عوامل کے نتیجے میں ہیرے کی تہہ بن سکتی ہے۔ تحقیقی ٹیم کے رکن اور کے یو لیوین کے ایک ایسوسی ایٹ پروفیسر اولیور نامور نے بتایا کہ سب سے پہلے معدنی یا نامیاتی مادے (میگما) کے سمندر کی کرسٹلائزیشن ہے، لیکن اس عمل نے ممکنہ طور پر کور/ مینٹل انٹرفیس پر صرف ایک بہت ہی پتلی ہیرے کی تہہ بنانے میں اہم کردار ادا کیا۔ دوسری اور سب سے اہم بات عطارد کے دھاتی کلیدی حصے کی کرسٹلائزیشن ہے۔ یہ ہیرے کور اور مینٹل کے درمیان حرارت کی منتقلی کو آسان بنا سکتے ہیں، اس طرح درجہ حرارت میں فرق پیدا ہوتا ہے اور مائع آئرن کو گردش کرنے کا سبب بنتا ہے – ایک ایسا عمل جو مقناطیسی میدان کی تخلیق کو شروع کرے گا۔ مرکری کے اندر ہیرے کی ایک ممکنہ تہہ کی دریافت نہ صرف مرکری بلکہ دیگر آسمانی اجسام کی سیاروں کی تحقیق اور ساخت کے مطالعے کے لیے نئی راہیں کھولتی ہے۔ یہ انکشاف سیاروں کی تشکیل میں شامل عمل پر دوبارہ غور کرنے کا بھی اشارہ کرتا ہے۔ ہیرے عام طور پر ہائی پریشر والے ماحول سے وابستہ ہوتے ہیں، جو یہ بتاتے ہیں کہ ہمارے نظام شمسی کے اندر دیگر دور دراز چٹانی سیاروں اور چاندوں میں بھی اسی طرح کے حالات موجود ہو سکتے ہیں۔ 2025 میں یورپی خلائی ایجنسی اور جاپان ایرو اسپیس ایکسپلوریشن ایجنسی کے مشترکہ مشن بیپی کولمبو خلائی جہاز کی آمد اس دلچسپ دریافت کو مزید گہرائی میں جانے کے بہتر مواقع فراہم کرے گی۔ لیکن قابل ذکر بات یہ ہے کہ ان قیمتی ہیروں کو فیشن کے طور پر استعمال کرنا اور زیورات کا حصہ بنانا ناممکن ہے کیونکہ یہ مرکری میں ناقابل رسائی مقام پر موجود ہیں۔,Technology
592,واٹس ایپ اپنے صارفین کیلیے ’انسٹاگرام‘ جیسی سہولت متعارف کرائے گا,https://urdu.arynews.tv/whatsapp-introduce-instagram-feature/,کیلیفورنیا : دنیا کی مقبول ترین میسیجنگ ایپلی کیشن واٹس ایپ کی جانب سے ’انسٹاگرام‘ سے ملتے جلتے نئے فیچر کی تیاری کا کام جاری ہے، نئے فیچر کے تحت صارفین اسٹیٹس اپ ڈیٹس دوبارہ شیئر کرسکیں گے۔ نئے فیچر کو ’ری شیئر اسٹیٹس اپ ڈیٹ‘ کا نام دیا گیا ہے، واٹس ایپ کا یہ فیچر اس وقت تیاری کے مراحل میں ہے، جو صارف کو ایسے اسٹیٹس جہاں انہیں ٹیگ کیا گیا ہو وہاں سے اپنے کانٹیکسٹ کے ساتھ ری شیئر کرنے میں آسانی فراہم کرے گا۔ اے آر وائی نیوز کیرپورٹ کے مطابقواٹس ایپ اسٹیٹس اپڈیٹ انٹرفیس میں ایک نیا بٹن شامل کیا جائے گا تاکہ صارفین کو آسانی سے دوبارہ شیئر کرنے میں سہولت میسر ہو۔ واٹس ایپ کے نئے فیچر کے تحت صارفین کو اسکرین شاٹ لینے یا میڈیا کو نجی طور پر بھیجنے کے لیے اصل شیئرر سے درخواست کرنے کی پریشانی سے بچایا جائے۔ اگر کوئی صارف کسی ایسی اسٹیٹس اپ ڈیٹ کو شیئر کرنا چاہتا ہے جس میں اس کا ذکر کیا گیا ہو، تو انہیں ایک پیچیدہ عمل سے گزرنا پڑتا ہے۔ تاہم یہ نیا فیچر اس عمل میں آسانی پیدا کرے گا، جس سے اسٹیٹس اپ ڈیٹ انٹرفیس کے ذریعے براہ راست تیز اور آسان شیئرنگ کی جاسکے گی۔ رپورٹ کے مطابق یہ فیچر ابھی تک بیٹا ٹیسٹرز کے لیے دستیاب نہیں ہے، اسے باضابطہ طور پر متعارف کرانے کے لیے کوئی خاص ٹائم لائن بھی جاری نہیں کی گئی ہے، لیکن توقع ہے کہ اسے آنے والی اپڈیٹ میں متعارف کرادیا جائے گا۔,Technology
593,مریخ پر زندگی کے مصدقہ شواہد مل گئے,https://urdu.arynews.tv/evidence-of-life-has-been-found-on-mars/,مریخ پر زندگی کے آثار ملنے لگے اور امریکی خلائی ادارے ناسا نے مریخ پر جراثیمی زندگی کے شواہد ڈھونڈ لیے ہیں۔ انسان نے جب سے خلا کی کھوج شروع کی ہے، اس کی توجہ کا بڑا مرکز مریخ رہا ہے اور سائنسدان وہاں زندگی کے آثار تلاش کرنے کی کوشش کر رہے ہیں۔ اس سلسلے میں اب بڑی کامیابی ملی ہے۔ غیر ملکی میڈیا کے مطابق تیر کے نشان کی شکل کی چٹان، جسے Cheyava Falls کا نام دیا گیا ہے، حال ہی میں ناسا کے پرسیورینس روور نے اس وقت دریافت کیا جب یہ سرخ سیارے کے جیزیرو گڑھے میں بہنے والے پانی سے کھدی ہوئی ایک قدیم دریائی وادی نیریٹوا ویلیس کے شمالی کنارے کے ساتھ گھوم رہی تھی۔ رپورٹمیں بتایا گیا ہے کہ اس 3 بائی 2 فٹ چٹان کے تجزیے سے ایسے نامیاتی مادے کے آثار ملے جو زمین پر قدیم جراثیموں کے فوسل سے ملتے جلتے تھے اور ایسے شواہد بھی سامنے آئے جن سے عندیہ ملا ہے کہ کسی زمانے میں پانی اس چٹان سے گزرتا تھا۔ کیلیفورنیا انسٹی ٹیوٹ آف ٹیکنالوجی کے مشن پر پراجیکٹ سائنسدان کین فارلی نے کہا کہ چیاوا آبشار سب سے زیادہ پریشان کن، پیچیدہ اور ممکنہ طور پر اہم چٹان ہے۔ روور کی جانب سے کیے گئے اسکینز سے معلوم ہوا کہ چٹان میں نامیاتی مرکبات موجود ہیں، اسطرح کے کاربن پر مبنی مرکبات کو زمین پر زندگی کی بنیاد مانا جاتا ہے، مگر یہ مرکبات غیر حیاتاتی عمل سے بھی بن سکتے ہیں جب کہ کیلشیئم فاسفیٹ کی بڑی سفید شریانیں چٹان کے ساتھ موجود ہیں جن کے درمیان میں سرخ مادے کے آثار ملے ہیں۔ ماہرین کے مطابق چٹان پر موجود دھبے حیران کن ہیں کیونکہ زمین پر اس طرح کی خصوصیات قدیم جراثیموں کے فوسلز سے منسلک کی جاتی ہیں۔ سائنسدان چٹان کے نمونوں کا براہ راست معائنہ کرنا چاہتے ہیں مگر انہیں زمین پر لانا آسان نہیں۔ سائنسدانوں کا ماننا ہے کہ زمانہ قدیم میں مریخ ایک گرم اور پانی سے بھرپور سیارہ تھا اور اگر زندگی وہاں کبھی موجود تھی تو اس کے آثار چٹانوں کے اندر ہی نامیاتی مادے اور فوسلز ذرات سے ہی مل سکتے ہیں۔ رپورٹ میں بتایا گیا ہے کہ ناسا کی جانب سے مریخ سے نمونے واپس لانے کے لیے مشن کے لیے 11 ارب ڈالرز مختص کیے گئے ہیں مگر وہ بہت زیادہ تاخیر کا شکار ہو چکا ہے اور 2040 سے قبل چٹانوں کو زمین پر واپس لانا ممکن نہیں ہوسکے گا۔ چاند پر ایک پُر اسرار غار دریافت، مستقبل میں انسان کی رہائشگاہ؟,Technology
594,چاند پر ایک پُر اسرار غار دریافت، مستقبل میں انسان کی رہائشگاہ؟,https://urdu.arynews.tv/mysterious-cave-discovered-on-the-moon/,سائنسدانوں نے چاند پر ایک پُر اسرار غار دریافت کر لیا ہے جس کا رقبہ 14 ٹینس کورٹس کے برابر اور یہ سطح سے 150 میٹر نیچے واقع ہے۔ غیر ملکی خبر رساں ادارے کے مطابق سائنسدانوں نے چاند پر ایک پُر اسرار غار دریافت کیا ہے جس کا رقبہ 14 ٹینس کورٹس کے برابر ہے اور یہ غار اس مقام کے قریب واقع ہے جہاں لگ بھگ 55 سال قبل پہلی بار انسان نے قدم رکھے تھے اور چاند پر چپل قدمی کی تھی۔ رپورٹکے مطابق اٹلی کے محققین کی قیادت میں کام کرنے والی سائنس دانوں کی ٹیم کا کہنا ہے کہ ایسے شواہد موجود ہیں کہ چاند پر سب سے گہرے مقام کے قریب بڑا غار ہے۔ یہ مقام اس جگہ سے 400 کلو میٹر کے فاصلے پر ہے جہاں 1969 میں امریکہ کی خلائی گاڑی ’اپولو-11‘ کو اتارا گیا تھا۔ سائنس دانوں نے چاند سے حاصل ہونے والی تفصیلات کا موازنہ زمین پر آتش فشاں سے لاوا اگلنے والی ’لاوا ٹیوبز‘ سے کیا۔ ناسا کے ایل آر او ریڈار کے ڈیٹا کے مطابق چاند کے خطے میری ٹرنکوالٹیز (Mare Tranquillitatis) میں موجود گڑھے کا انکشاف ہوا ہے اور یہ چاند کا اب تک دریافت ہونے والا گہرا ترین گڑھا ہے جو 45 میٹر چوڑی اور 80 میٹر طویل غار تک لے جاتا ہے محققین نے تخمینہ لگایا ہے کہ یہ غار لگ بھگ 130 فٹ چوڑی اور کئی میٹر لمبی ہے۔ اس کی لمبائی اندازوں سے زائد بھی ہو سکتی ہے۔ خلا میں سفر کرنے والی پہلی برطانوی خلا باز ہیلن شرمن نے بتایا کہ نئے دریافت ہونے والے غار رہائش کے لیے اچھی جگہ لگ رہے تھے اور انسان ممکنہ طور پر 20، 30 برس میں چاند کے غار میں گھر بنا کر رہ سکتا ہے۔,Technology
595,سائنسدانوں کا بڑا کارنامہ روبوٹ کی جلد بھی انسانوں جیسی ہوگئی,https://urdu.arynews.tv/scientists-big-achievement-skin-humans-robot/,جاپانی سائنسدانوں نے بڑا کارنامہ انجام دیتے ہوئے ربوٹ کو انسانو کی جلد سے سے مشابہ جلد لگانے کا کامیاب تجربہ کیا ہے۔ سائنسدانوں کی ٹیم نے روبوٹ کو حقیقت سے قریب تر جِلد لگائی جس کی بنا پر روبوٹ میں مسکرانے کی صلاحیت بھی پیدا ہوگئی ہے، ٹوکیو یونیورسٹی میں پروفیسر شوجی ٹیکیوچی کی سربراہی میں محققین کی ایک ٹیم نے انجنیئرڈ جلد بنائی ہے۔ جاپانی ماہرین نے انجنیئرڈ جلد کے ٹشو کو ہیومینائیڈ (انسان نما نظر آنے والے) روبوٹس کے ساتھ مربوط کیا ہے، انسانی جلد کے بافتوں کی نقل کرتے ہوئے محققین نے جلد کو روبوٹس سے منسلک کرنے کا ایک طریقہ تیار کیا ہے۔ اس طریقہ کار کی بدولت ربوٹ کی بہتر نقل و حرکت کے ساتھ ساتھ زیادہ حقیقت پسندانہ ظاہری شکل جیسی خصوصیات کو بہتر بنانے میں مدد مل سکتی ہے۔ یونیورسٹی آف ٹوکیو کے محقق پروفیسر شوجی ٹیکیوچی نے بتایا کہ اس مطالعہ میں، ہم انسانوں کی طرح کی سطح کے مواد اور ساخت کے ساتھ ایک چہرہ بنا کر کسی حد تک انسانی شکل کو نقل کرنے میں کامیاب ہوئے۔ سائنسدانوں کی جانب سے نئے دریافت شدہ طریقے میں تقریباً کسی بھی شکل کی سطحوں پر جلد کے ٹشو کو لگانے کے لیے چھوٹے سوراخوں کا استعمال کیا گیا، سوراخ کرنے کے بعد، محققین نے ان کو بھرنے کے لیے ایک خاص کولیجن جیل اور پلازما ٹریٹمنٹ لگایا، جس سے جلد کو محفوظ طریقے سے سطح سے جوڑ دیا گیا۔ پروفیسر شوجی ٹیکیوچی کا کہنا ہے کہ ہم نے انسانی چہرے کی طرح حقیقت پسندانہ تاثرات بنانے کے لیے ایڈوانس ایکچیوٹرز یا مسلز شامل کرنے پر کام شروع کر دیا ہے۔,Technology
596,ایلون مسک کی بیٹی نے والد کو بے نقاب کردیا,https://urdu.arynews.tv/elon-musk-transgender-daughter-blame-father/,ٹیسلا اور اسپیس ایکس کے بانی ایلون مسک کی ٹرانسجینڈر بیٹی نے اپنے ہی والد پر سنگین الزامات لگادیئے۔ غیر ملکی ذرائع ابلاغ کے مطابق ٹیسلا اور اسپیس ایکس کے بانی ایلون مسک کی 20 سالہ ٹرانسجینڈر بیٹی ویوین جینا ولسن کا کہنا تھا کہ والد نے میرے ساتھ سرد مہری کے ساتھ ساتھ ظالمانہ رویہ اختیار کیا ہوا تھا۔ ایک انٹرویو میں اُن کا کہنا تھا کہ والد بچپن میں میرے نسوانی رویے کی وجہ سے ہراساں کرتے تھے اور مردانہ رویہ اپنانے کیلئے زور دیتے تھے۔ ویوین جینا ولسن کا کہنا تھا کہ اپنے حالیہ بیانات میں ایلون مسک نے مجھے جھوٹا ثابت کرنے کی کوشش کی ہے، میں جس کا جواب دینے کا پورا حق رکھتی ہوں اور مجھے لگتا ہے کہ وہ یہ سمجھتے تھے کہ میں کچھ نہیں کہوں گی اور سب کچھ ایسے ہی چھوڑ دوں گی مگر ایسا نہیں ہے۔ ایک انٹرویو میں ایلون مسک نے کہا تھا کہ ان کی بیٹی لڑکی نہیں ہے اور ’ووک مائنڈ وائرس‘ نے ان کے بیٹے کو ماردیا ہے، اور انہیں ٹرانسجینڈر کے علاج کے بارے میں دھوکے میں رکھا گیا تھا۔ ویوین نے کہا کہ ایلون مسک نے ان کے علاج کی منظوری جان بوجھ کر دی تھی اور انہیں کسی نے دھوکہ نہیں دیا۔ ویوین نے کہا کہ میں نے تقریباً 4 سال سے اپنے والد سے بات نہیں کی اور میں زندگی کے فیصلے خود کرنا چاہتی ہوں۔ ایلون مسک کی بیٹی نے کہا کہ والد بہت غیر ذمہ دار تھے، جو بہت کم ہی ان کی زندگی میں موجود ہوتے تھے اور جب ہوتے بھی تھے تو مجھے اپنے نسوانی رویے پر ان کی جانب سے برہمی کا سامنا کرنا پڑتا تھا۔,Technology
597,گوگل نے ہزاروں ایپس کو پلے اسٹور سے ہٹانے کی تیاری کرلی,https://urdu.arynews.tv/google-play-store-apps-deletion/,کیلیفورنیا : ٹیکنالوجی کمپنی گوگل نے ہزاروں غیر فعال ایپس کو اپنے پلے اسٹور سے ہٹانے کی تیاری کرلی ہے، جس کے تحت آئندہ ماہ اس پر عمل درآمد کا آغاز کردیا جائے گا۔ غیرملکی خبر رساں ادارے کیرپورٹ کے مطابقگوگل نے پلے اسٹور ایپ کو ڈیلیٹ کرنے کی تصدیق کر دی ہے جس کیلئے اب صرف 6 ہفتے باقی ہیں۔ رپورٹ کے مطابق سرچ انجن گوگل واضح طور پر اینڈرائیڈ کو آئی فون کی طرح پرائیویسی اور سیکیورٹی کے لحاظ سے بہتر بنانے کے مشن پر گامزن ہے۔ کمپنی کی جانب سے صارفین کےتجربے کے لیے ایپس کی اعلیٰ معیار کو یقینی بنانے کے پیشِ نظر اپنی اسپیم اور کم فعالیت کی پالیسی کو اپ ڈیٹ کیا گیا ہے۔ کمپنی کی نئی پالیسی ان ایپلی کیشنز کو نشانہ بناتی ہے جو ‘ایپ مخصوص فعالیت کے بغیر جامد’ ہیں، ‘بہت کم مواد پر مشتمل ہیں’ یا ‘کچھ نہ کرنے کے لیے ڈیزائن کی گئی ہیں۔ ان میں صرف ٹیکسٹ ایپس، سنگل وال پیپر ایپس اور ایسی ایپس شامل ہیں جو صارفین کو مشغول کرنے میں ناکام رہتی ہیں۔ ان کے علاوہ جو ایپس کریش ہو جاتی ہیں، ٹھیک سے انسٹال نہیں ہوتیں، انہیں پلیٹ فارم سے ہٹا دیا جائے گا۔ Comments,Technology
598,واٹس ایپ چلے گا اب انٹرنیٹ کے بغیر بھی، لیکن کیسے؟,https://urdu.arynews.tv/whatsapp-new-feature-without-internet/,واٹس ایپ انتظامیہ کی جانب سے صارفین کی سہولت کے لیے مختلف فیچرز متعارف کرانے کا سلسلہ جاری ہے، اس بار انٹرنیٹ کے بغیر واٹس ایپ کے استعمال سے متعلق دلچسپ خبر سامنے آئی ہے۔ غیر ملکی خبر رساں ادارے کیرپورٹ کے مطابقواٹس ایپ میں آئی فون کے ائیر ڈراپ جیسے فیچر کا اضافہ کیا جا رہا ہے۔ یاد رہے کہ اس فیچر کو سب سے پہلے رواں سال اپریل میں واٹس ایپ کے اینڈرائیڈ بیٹا ورژن میں دیکھا گیا تھا اب اس کی آزمائش آئی او ایس بیٹا ورژن میں شروع کی گئی ہے اور اس کا نام نیئر بائی شیئر رکھا گیا ہے۔ واٹس ایپ بیٹا انفو کی رپورٹ کے مطابق اس فیچر سے صارفین مختلف فائلز جیسے تصاویر، ویڈیوز اور ٹیکسٹ ڈاکومنٹس انٹرنیٹ کے بغیر قریب موجود اسمارٹ فونز سے شیئر کرسکیں گے۔ جی ہاں واقعی انٹرنیٹ کنکشن کے بغیر بھی واٹس ایپ کے ذریعے فائلز کو دیگر اسمارٹ فونز سے شیئر کرنا ممکن ہو جائے گا۔ صارفین کیلئے یہ فیچر بہت کارآمد ثابت ہوگا کیونکہ اس کے ذریعے ناقص انٹرنیٹ کوریج یا انٹرنیٹ نہ ہونے پر بھی بڑی فائلز دوستوں یا پیاروں کے ساتھ شیئر کی جاسکیں گی۔ البتہ اینڈرائیڈ کے مقابلے آئی فونز میں یہ فیچر ذرا مختلف انداز سے کام کرے گا۔ اینڈرائیڈ پر یہ فیچر ائیر ڈراپ کی طرح ہی کام کرے گا۔ اس کے مقابلے میں آئی فونز میں اس فیچر کے لیے ضروری ہوگا کہ صارفین ایک کیو آر کوڈ کو اسکین کریں۔ یہ ابھی واضح نہیں کہ آئی او ایس ڈیوائسز کے لیے واٹس ایپ نے کیو آر کوڈز کا انتخاب کیوں کیا۔ نئی رپورٹ میں بتایا گیا کہ یہ فیچر اسی وقت کام کرے گا جب دیگر افراد کی جانب سے شیئر کی درخواست کو منظوری دی جائے گی۔ اس فیچر کے تحت صرف ان افراد سے فائلز شیئر کرنا ممکن ہوگی جو صارف کی کانٹیکٹ لسٹ میں موجود ہوں گے تمام شیئر فائلز کو انکرپشن کا تحفظ حاصل ہوگا تاکہ کسی تیسرے کی ان تک رسائی نہ ہوسکے۔ ابھی اس فیچر کی آزمائش بیٹا ورژن میں ہو رہی ہے تو ابھی یہ کہنا مشکل ہے کہ کب تک اسے تمام افراد کے لیے متعارف کرایا جائے گا۔ Comments,Technology
599,63 ہزار انسٹاگرام اکاؤنٹس بند کردیے گئے!,https://urdu.arynews.tv/instagram-accounts-63000-nigeria-sextortion-meta-removes/,"سوشل میڈیا پلیٹ فارم کا استعمال کرتے ہوئے لوگوں کو جنسی طور پر بلیک میل  کرنے کی بنا پر میٹا نے 63 ہزار انسٹاگرام اکاؤنٹس بند کردیے۔ میٹا نے بدھ کو بتایا کہ افریقی ملک نائیجیریا میں تقریباً 63,000 اکاؤنٹس کو بند کیا گیا ہے، ان میں سے زیادہ تر اکاؤنٹس امریکا میں بالغ مردوں کے مالیاتی جنسی استحصال میں ملوث تھے، جو مختلف انسٹاگرام اکاؤنٹس پر اپ لوڈ کی گئی تصاویر کو ایڈٹ کرکے لوگوں کو بلیک میل کرتے تھے۔ نائجیریا سے تعلق رکھنے والے آن لائن فراڈ کرنے والے ان افراد کو ’یاہو بوائز‘ کے نام سے جانا جاتا ہے، وہ لوگوں کو پیسے کمانے کا جھانسا دے کر نشانہ بناتے ہیں۔ فراڈ میں ملوث یہ افراد لوگوں کو اپنے جال میں پھانسنے کے لیے ان سے یہ بھی کہتے ہیں کہ نائیجیریا کے شہزادے کی جانب سے سرمایہ کاری پر شاندار منافع کی پیشکش گئی ہے۔ میٹا نے ایک بیان میں کہا کہ انسٹاگرام پر ایسے 63 ہزار اکاؤنٹس تھے، جبکہ فراڈ میں ملوث 7 ہزار 200 فیس بک اکاؤنٹس، پیجز اور گروپس کو بھی ہٹا دیا گیا ہے۔ سوشل میڈیا کی معروف کمپنی نے تقریباً 2500 اکاؤنٹس کے ایک چھوٹے مربوط نیٹ ورک کو بھی ختم کر دیا جسے تقریباً 20 افراد کے گروپ چلارہا تھا۔ اس جنسی بھتہ خوری، یا ’جنسی وصولی‘ میں، لوگوں کو دھمکی دی جاتی ہے کہ ان کی جنسی تصاویر، اصلی یا جعلی سوشل میڈیا پر جاری کردی جائے گی، انھیں دھمکی دی جاتی ہے کہ اگر وہ ایسا نہیں چاہتے تو انھیں ادائیگی کرنا ہوگی۔ میٹا کے نمائندے نے بتایا کہ یہ پہلا موقع نہیں ہے جب انھوں نے اس طرح کے نیٹ ورکس کو ختم کیا ہو، تاہم موجودہ آپریشن کا انکشاف صارفین میں ’آگاہی بڑھانے‘ کے لیے کر رہے ہیں۔",Technology
600,پہلا فولڈ ایبل آئی فون جلد آنے کو تیار,https://urdu.arynews.tv/worlds-first-foldable-iphone-coming-soon-apple-working/,ایپل نے بھی فولڈ ایبل آئی فون کو مارکیٹ میں لانے کی ٹھان لی، دنیا کا پہلا فولڈ ایبل آئی فون جلد صارفین کے ہاتھوں میں ہوگا۔ غیرملکی میڈیا رپورٹس کے مطابق ایپل کلیم شیل ڈیزائن پر کام کر رہا ہے، اس وقت کمپنی فولڈ ایبل آئی فون کی تیاری کے مرحلے میں ہے اور ممکنہ طور پر اسے 2026 کے اوائل میں ریلیز کیا جائے گا۔ بظاہر کمپنی نے فولڈ ایبل آئی فون کے لیے ایک ڈیزائن کا انتخاب بھی کرلیا ہے، جسے اندرونی طور پر ’V68‘ کا نام دیا گیا ہے اور توقع ہے کہ اسے سام سنگ گلیکسی زیڈ فلپ جیسے کلیم شیل ڈیزائن کی طرز پر بنایا جائے گا۔ ایشیائی سپلائرز کی جانب سے پہلے ہی اس فون کے پارٹس کی پیداوار شروع ہوچکی ہے، سابقہ چیلنجوں کے باوجود اس آئی فون میں صارفین کو نمایاں پیش رفت دیکھنے کو ملے گی اور اس میں فولڈ ایبل کریز کو ختم کیا جائے گا۔ رپورٹ کے مطابق، ایپل نے 2004 میں فولڈ ایبل ٹیکنالوجی کے بارے میں باضابطہ تحقیق شروع کی تھی، اس وقت کمپنی نے سام سنگ کے ساتھ معاہدہ بھی کیا تھا۔ کوریائی میڈیا آؤٹ لیٹس کی حالیہ رپورٹس میں ایپل کے فولڈ ایبل آئی فون کے حتمی ڈیزائن پر روشنی ڈالی گئی ہے، روایتی فولڈ ایبل فونز کے برعکس یہ آئی فون فولڈ سیمسنگ گلیکسی فلپ کے مشابہ کلیم شیل کی طرز پر ڈیزائن کیا جائے گا۔ خیال رہے کہ اس سے قبل معروف امریکی کمپنی ایپل کی جانب سے صارفین کو درپیش مسائل کے حل اور موبائل فون کے تحفظ سے متعلق اہم پیش رفت سامنے آئی تھی۔ ٹیکنالوجی کمپنی ایپل نے اپنے آپریٹنگ سسٹم آئی ایس او 18 کو اپ ڈیٹ کرنے کا اعلان کیا تھا، جس کے تحت مصنوعی ذہانت کے منفرد استعمال کے طریقے شامل کیے گئے ہیں۔ ایپل کی رپورٹ کے مطابق آئی فون اپ ڈیٹ میں ایسی بہت سی خصوصیات متعارف کرائی جارہی ہیں جس کا صارفین کو کئی سال سے انتظار تھا، یہ وہ خصوصیات ہیں جو کسی کو بھی پیشگی فراہم کیے جانے والے بیٹا ورژن انسٹال کرنے پر آمادہ کرسکتی ہیں۔,Technology
601,چاند کی مٹی میں پانی؟ چین نے سائنس کی دنیا کا بڑا کارنامہ انجام دے دیا,https://urdu.arynews.tv/lunar-water-china-moon/,"چین نے چاند پر زندگی کے امکان کی جانب ایک اہم قدم اٹھایا ہے، چینی سائنس دانوں نے دعویٰ کیا ہے کہ انھوں نے پہلی بار چاند کی مٹی میں پانی کے مالیکیولز دریافت کر لیے ہیں۔ میڈیا رپورٹس کے مطابق چین کے سائنس دانوں نے دعویٰ کیا ہے کہ 2020 میں ’چانگ ای 5 مشن‘ نے واپسی پر چاند کی مٹی کے جو نمونے لائے تھے، ان میں سالماتی پانی سے ’بھرپور‘ ہائیڈریٹڈ منرل پایا گیا ہے۔ اس تحقیق کے نتائج پیر کو جریدے نیچر آسٹرونومی میں شائع ہوئے ہیں، یہ تحقیق چائنیز اکیڈمی آف سائنسز (سی اے ایس) کے انسٹی ٹیوٹ آف فزکس کے سائنس دانوں نے کی ہے، انھوں نے دعویٰ کیا کہ غیر شناخت شدہ منرل کرسٹل جسے ’نامعلوم قمری معدن‘ (ULM-1) کا نام دیا گیا ہے، یہ پانی اور امونیا مالیکیولز سے بھرپور ہے۔ یہ ایک ایسی دریافت ہے جو یہ سمجھنے کے لیے بنیادی ثابت ہو سکتی ہے کہ چاند بتدریج کیسے تیار ہوا اور اس کے وسائل سے کیسے فائدہ اٹھایا جا سکتا ہے۔ ناسا کے مطابق کئی دہائیوں پہلے جب امریکی اپولو خلاباز چاند سے نمونے لائے تھے، تو ان نمونوں میں پانی کی کوئی علامت ظاہر نہیں ہوئی تھی، اور سائنس دان اس نتیجے پر پہنچے کہ چاند کی مٹی مکمل طور پر خشک ہے۔ لیکن واضح رہے کہ ناسا کے ایک انفراریڈ ڈیٹیکٹر نے پہلے ہی 2020 میں چاند پر پانی کی موجودگی کی تصدیق کر دی تھی، جب کہ سائنس دانوں کو 1960 اور 1970 کی دہائی کے نمونوں کے حالیہ تجزیوں میں بھی پانی کے آثار ملے تھے۔ سائنس دانوں نے دعویٰ کیا ہے کہ چاند کی سطح پر پایا جانے والا ULM-1 (Unknown lunar mineral) پانی اور امونیم سے بھرپور معدن ہے جس کا فارمولا (NH4, K, Cs, Rb)MgCl3-6H2O ہے۔ محققین نے ریسرچ کیا تو پتا چلا کہ معدن کے مالیکیولر فارمولے میں زیادہ سے زیادہ 6 عدد بلوریں پانی شامل ہیں، اور جہاں تک اس نمونے کی کمیت ہے، تو اس کا 41 فی صد حصہ پانی کے مالیکیولز پر مشتمل ہے۔ اس معدن کی ساخت اور اجزائے ترکیبی ’نووگرابیلنووائٹ‘ سے ملتے جلتے ہیں، یعنی روس کے ایک آتش فشاں سے نکلنے والا منرل، یہ پانی سے بھرپور آتش فشانی گیسوں کے ساتھ گرم بیسالٹ اور کارنالائٹ (ایک زمینی بخاراتی معدنی) کے رد عمل سے بنتا ہے۔ سائنس دانوں کے مطابق امونیم کی موجودگی سے اس بات کی نشان دہی ہوتی ہے کہ چاند پر اضافی یا غیر مطلوبہ گیس کے خاتمے کی تاریخ زیادہ پیچیدہ ہے، اور یہ بھی پتا چلتا ہے کہ چاند پر رہائش کے سلسلے میں یہ کتنا اہم ذریعہ ثابت ہو سکتا ہے۔ تحقیق کے نتائج یہ بھی بتاتے ہیں کہ پانی کے مالیکیول چاند کے سورج کی روشنی والے علاقوں میں ہائیڈریٹڈ نمکیات کے طور پر برقرار رہ سکتے ہیں۔ چانگ ای 5 گزشتہ چار دہائیوں میں چاند سے نمونے جمع کر کے لانے والا دنیا کا پہلا مشن تھا، اس سے قبل جنوری 2019 میں چاند کے زیادہ دور والے علاقے میں Chang’e-4 نے تاریخی پہلی لینڈنگ کی تھی۔ اور ابھی پچھلے مہینے Chang’e-6 نے بھی چاند کے سلسلے میں تحقیقات کے تحت چاند کے دور والے حصے سے پہلے نمونے جمع کر کے اپنا مشن مکمل کر لیا ہے۔",Technology
602,عالمی رہنماؤں کی ’’کیٹ واک‘‘، دلچسپ وحیرت انگیز ویڈیو,https://urdu.arynews.tv/catwalk-of-world-political-leaders-interesting-and-amazing-video/,"آپ نے اب تک ماڈلز کو کیٹ واک کرتے دیکھا ہوگا لیکن ہم آپ کو عالمی سیاسی، سماجی اور کاروباری شخصیت کی کیٹ واک دکھا رہے ہیں۔ اس کیٹ واک میں آپ امریکا کے موجودہ اور سابق صدور، روسی صدر، چین کے صدر، پوپ فرانسس، بھارتی وزیراعظم، سابق امریکی خاتون اول، مارک زکر برگ، ایلون مسک، کینیڈا کے سابق صدر سمیت دیگر اہم شخصیات کو دلکش اور دلچسپ ملبوسات میں کیٹ واک کرتے دیکھیں گے۔ یہ ویڈیو ٹیسلا کے سی ای او ایلون مسک نے 22 جولائی کو سماجی رابطوں کی ویب سائٹ ایکس پر اپنے اکاؤنٹ سے شیئر کی تھی جو دیکھتے ہی دیکھتے وائرل ہوگئی اور مصنوعی ذہانت یعنی اے آئی سے تیار کی گئی اس دلچسپ ویڈیو کو اب تک 9 کروڑ سے زائد مرتبہ دیکھا جاچکا ہے۔ ایلون مسک نے ویڈیو شیئر کر کے کیپشن میں لکھا کہ ‘اے آئی فیشن شو کے لیے بہترین وقت ہے۔’ اس ویڈیو کا آغاز پوپ فرانسس سے ہوتا ہے جس کے بعد موجودہ امریکی صدر جو بائیڈن کو ویل چیئر پر ریمپ کر آتے دیکھا جا سکتا ہے۔ روسی صدر ولادیمیر پیوٹن، بھارتی وزیراعظم نریندر مودی، امریکا کے صدارتی امیدوار ڈونلڈ ٹرمپ، سابق صدر بارک اوباما، سابق وزیر خارجہ ہلیری کلنٹن، مارک زکر برگ، ایلون مسک، صدارتی امیدوار کمیلا ہیرس، بل گیٹس، چینی صدر شی جن پنگ، کینیڈین صدر جسٹن ٹروڈو، شمالی کورین رہنما کم جونگ ریمپ پر ماڈلز کی طرح کیٹ واک کرتے دکھائی دیے۔ ویڈیو میں ایلون مسک کی ٹرانسفارمیشن بھی شامل ہے جس میں وہ اسپیس ایکس کے لباس میں نظر آئے جبکہ یہی کچھ حال میٹا کے مارک زکر برگ کا بھی تھا۔ اس ویڈیو میں ٹرمپ ایک قیدی کے روپ میں دکھائی دیے تو وہیں کینیڈا کے وزیراعظم جسٹن ٹروڈو پھولوں والی فراک پہنے خراماں خراماں چلتے دکھائی دیے لیکن سب سے مضحکہ خیز روپ میں روسی صدر پیوٹن کو پیش کیا گیا۔ دلچسپ ویڈیو میں سب سے زیادہ روپ سابق امریکی صدر باراک اوباما نے بدلے جب کہ بھارتی وزیراعظم نریندر مودی رنگ برنگے چولے میں نظر آئے۔ چینی صدر شی جن پنگ نے روایتی لباس پہنا ہوا تھا۔ اس ویڈیو کا اختتام مائیکروسافٹ کے بانی بل گیٹس کی کیٹ واک کے ساتھ ہوا جو ایک پلے کارڈ پکڑے ریمپ پر چل رہے تھے جس پر لکھا تھا ""رن وے آف پاور”۔ تاہم یہ پیغام جلد ہی بلیو اسکرین آف ڈیتھ کی خرابی میں بدل گیا جو مائیکروسافٹ کی عالمی بندش پر ایک مذاق تھا، جس نے 19 جولائی کو دنیا کو کئی گھنٹوں تک تعطل کا شکار کر دیا۔ کئی انٹرنیٹ صارفین نے ویڈیو کو ‘ناقابل یقین’ قرار دیا جبکہ سرخ لباس میں نظر آنے والے کینیڈا کے وزیر اعظم جسٹن ٹروڈو کو سوشل میڈیا صارفین کی جانب سے سب سے زیادہ ووٹ ملے۔",Technology
603,واٹس ایپ ویب فون نمبر کے بغیر کس طرح استعمال کرسکتے ہیں؟,https://urdu.arynews.tv/whatsapp-web-use-without-phone-number/,واٹس ایپ استعمال کرنے والے صارفین کے لئے ایک اچھی خبر سامنے آگئی، ایک بڑی سہولت بہت جلد صارفین کو حاصل ہو جائے گی۔ غیر ملکی ذرائع ابلاغ کے مطابق واٹس ایپ کی جانب سے کی جانے والی اس تبدیلی کے بعد آپ واٹس ایپ کو فون نمبر شیئر کیے بغیر بھی استعمال کر سکیں گے۔ واٹس ایپ استعمال کرنے والے بہت سے صارفین جو اجنبیوں کے ساتھ فون نمبر کو شیئر کرنے میں ہچکچاتے ہیں کیونکہ اس نمبر کو اشتہارات سمیت مختلف مقاصد کے لیے ان کی اجازت کے بغیر استعمال کیا جاسکتا ہے۔ واٹس ایپ اپنے صارفین کی پریشانی کو مدنظر رکھتے ہوئے ایک ایسا فیچر متعارف کرانے جارہا ہے جو فون نمبر کے بغیر لوگوں سے رابطہ کرنے میں مدد فراہم کرے گا۔ wabetainfo کی رپورٹ کے مطابق اس فیچر میں فون نمبر کی بجائے یوزر نیم کو استعمال کرنے کی سہولت فراہم کی جائے گی۔ جب کوئی صارف اپنا یوزر نیم تیار کرلے گا تو اس کا فون نمبر دیگر افراد کی نظروں سے اوجھل ہو جائے گا جس سے صارفین کی سکیورٹی زیادہ بہتر ہوجائے گی۔ واٹس ایپ ویب کے بیٹا (beta) ورژن میں ابھی اس فیچر کی آزمائش کی جا رہی ہے،جب اسے مکمل طور پر متعارف کرایا جائے گا تو یہ فیچر واٹس چیٹ کو تبدیل کرکے رکھ دے گا۔,Technology
604,انسٹا گرام صارفین کیلئے بڑی خبر، دلچسپ فیچر متعارف,https://urdu.arynews.tv/instagram-audio-tracks-reels/,فوٹو اینڈ ویڈیو شیئرنگ سوشل پلیٹ فارم انسٹاگرام نے اپنے صارفین کے لیے ایک اور نیا اور دلچسپ فیچر متعارف کروا دیا ہے۔ تفصیلات کے مطابق معروف سوشل میڈیا پلیٹ فارم انسٹا گرام کے مطابق اب صارفین ریلز (مختصر ویڈیوز) میں ایک سے زیادہ آڈیو ٹریکس شامل کر سکتے ہیں۔ مذکورہ کمپنی نے گزشتہ روز اس نئے فیچر کا اعلان کرتے ہوئے بتایا کہ صارفین ایک سنگل ریل میں اب 20 تک ٹریکس شامل کرسکتے ہیں، جس کے لیے ریل ایڈیٹر میں صارفین کو ‘ایڈ ٹو مکس’ کے آپشن پر کلک کرنا پڑے گا۔ انسٹاگرام کا کہنا ہے کہ اس فیچر میں ایک مرتبہ ٹریکس ایڈ کرنے کے بعد صارف کے پاس یہ اختیار ہو گا کہ وہ صرف وہی حصہ کاٹ کر شامل کرے جو وہ چاہتا ہے۔ انسٹاگرام کے مطابق کمبائنڈ ٹریک کو اسی کری ایٹر سے منسوب کر دیا جائے گا تاکہ ان کے فینز اس یونیک مکس کو دوبارہ استعمال کرسکیں۔ ‘انسٹا گرام’ کے مطابق ریلز میں ملٹی ٹریک آڈیو کی لانچنگ کری ایٹرز کی تخلیقی صلاحیتوں کو بڑھاتی ہے تاکہ وہ اپنی تخلیقی صلاحیتوں کا اظہار اس انداز میں کر سکیں جو ان کے اور ان کی آڈینس کے لیے موزوں ہوں۔ اس نئے فیچر کی بدولت اب صارفین کو ایک سے زیادہ ٹریکس کو ملانے اور پھر اپنی کلپس پر لگانے کے لیے دوسرے ایڈیٹر کو استعمال کرنے کی ضرورت نہیں پڑے گی۔ Comments,Technology
605,’مرغی اور بطخ‘ بچوں کو تعلیم دینے کلاس روم میں پہنچ گئے,https://urdu.arynews.tv/chicken-and-duck-reached-school-romania/,سِنڈریلیٹا : رومانیہ کے مڈل اسکول میں مرغی اور بطخ کی مدد سے بچوں کو تعلیم سے آراستہ کرنے کا ایک جدید طریقہ اختیار کیا گیا جسے بہت پذیرائی مل رہی ہے۔ اس طریقہ تعلیم کا مقصد بچوں میں جانوروں کیلئے ہمدردی کو فروغ دینا، تعلیم کے حصول کو بہتر بنانا اور اسکولوں میں بدمعاشی (بُلنگ) کا خاتمہ کرنا ہے۔ غیر ملکی خبر رساں ادارے کیرپورٹ کے مطابقاس سلسلے میں رومانیہ کی ایک ویٹرنری ڈاکٹر اوانا ویسلیو اپنے خاص ’معاونین‘ کے ساتھ سندریلیٹا کے ایک دیہی اسکول پہنچیں، ان کے معاونین میں ایک مرغی جس کا نام ’روڈیکا‘ اور ایک بطخ جسے ’ببلز‘ کہا جاتا ہے شامل تھے۔ یہ دونوں جانور پانچویں کلاس میں رکھی ڈیسکوں کے درمیان چلتے ہوئے بچوں کے قریب پہنچے، ان دونوں خوبصورت جانوروں کو اپنے درمیان دیکھ کر بچوں کے چہرے کِھل اٹھے اور وہ ان کے ساتھ کھیلنے لگے۔ واضح رہے کہ رومانیہ میں اس سال جنوبی ایلپو کاؤنٹی کے تقریباً 20 اسکولوں میں پانچویں اور چھٹی کلاس کے بچوں کے لیے ایک نئے نصاب کے طور پر جانوروں کے بارے میں آگاہی پروگرام متعارف کروایا گیا ہے۔ اس حوالے سے بچوں کو جانوروں کی پناہ گاہوں اور شیلٹرز کا دورہ بھی کروایا جاتا ہے، اس کے علاوہ کلاس روم میں بھی بچوں کو معذور جانوروں سے ملایا جاتا ہے، جیسے کہ ایک ٹانگ سے محروم کتا اور ایک آنکھ والی بلی وغیرہ۔ کیونکہ اس طرح کے تجربات بچوں میں ہمدردی کا احساس پیدا کرتے ہیں۔ ایلپو کاؤنٹی کے اینیمل پروٹیکشن ایڈوائزر رالوکا بالینو نے رائٹرز کو بتایا کہ ہمیں امید ہے کہ اس عمل سے بچے انسانوں کے ساتھ بھی زیادہ ہمدرد بنیں گے۔ ایک رپورٹ کے مطابق رومانیہ میں تعلیمی شعبے پر سرمایہ کاری یورپ کے امیر ممالک یا امریکہ کے مقابلے میں بہت کم ہے اور بچوں کے اسکول چھوڑنے کی شرح یورپی یونین کے 27 ممالک میں سب سے زیادہ ہے۔ Comments,World
606,پہلے سزا یافتہ امریکی صدر ٹرمپ کو فتح کیسے ملی؟ دلچسپ  حقائق,https://urdu.arynews.tv/donald-tramp-first-convicted-us-president-interesting-facts/,کیا عجیب اتفاق ہے کہ دنیا کی سب سے قدیم جمہوریت جس کا دورانیہ دو سو سال پر محیط ہے اس کا حالیہ صدر ایک سزا یافتہ شخص ہے جس کا نام ڈونلڈ ٹرمپ پے۔ نو منتخب امریکی صدر ڈونلڈ ٹرمپ کی انتخابات میں فتح کی داستان اتنی دلچسپ ہے کہ اس پر ایک فلم کا اسکرپٹ تیار کیا جاسکتا ہے۔ اس حوالے سے اے آر وائی نیوز کے پروگرام ’سوال یہ ہے‘ میں میزبان ماریہ میمن نے تفصیلی گفتگو کی اور صدر ٹرمپ کی مذکورہ داستان پر اپنا تجزیہ پیش کیا۔ انہوں نے بتایا کہ ٹرمپ نے تقریباً 91 مختلف نوعیت کے الزامات اور مقدمات کے ساتھ اپنی دوسری صدارتی مہم کا آغاز کیا تھا، جس میں سال 2020 کے انتخابات کے نتائج نہ ماننے سمیت 6 جنوری 2021کو کیپیٹل ہل پر حملے کیلئے لوگوں کو اکسانے کے الزامات بھی شامل تھے۔ اس کے علاوہ ڈونلڈ ٹرمپ کو نیو یارک میں ایک اداکارہ کو غیر قانونی ہش رقم ادا کرنے پر 34 سنگین جرائم میں قصور وار پایا گیا تھا جس کے بعد وہ پہلے سابق صدر تھے جن پر فرد جرم عائد کی گئی اور پھر باقاعدہ سزا بھی سنائی گئی۔ ٹرمپ پر نصف ملین ڈالر سے زائد کا جرمانہ بھی عائد کیا گیا تھا جب عدالتوں نے قرار دیا کہ انہوں نے مصنف ای جین کیرول کو بدنام کیا اور اپنے کاروبار میں مالی فراڈ کا ارتکاب کیا۔ 20دسمبر 2023کو ریاست کولوراڈو نے 6جنوری کو کیپیٹل ہل حملے کے الزامات پر 14ترمیم کے سیکشن تھری کے تحت ٹرمپ پر پابندی عائد کردی تھی، جس کے تحت وہ اپنی ریپبلکن پارٹی میں ہونے والے ریاستی الیکشن میں بھی حصہ نہیں لے سکتے تھے۔ اس کے بعد مزید دو ریاستوں ایلینوس اور مین میں بھی ٹرمپ پر یہی پابندی عائد کردی گئی۔ لیکن 4مارچ 2024کو امریکی سپریم کورٹ کے 9 ججز نے متفقہ طور پر یہ فیصلہ دیا تھا کہ امریکی ریاستیں ڈونلڈ ٹرمپ کو صدارتی امیدوار بننے سے نہیں روک سکتیں اور ساتھ ہی انہیں الیکشن لڑنے کیلیے اہل قراردے دیا تھا۔ اس فیصلے میں سپریم کورٹ کا کہنا تھا کہ کولوراڈو کی سپریم کورٹ نے غلط طو رپر فرض کیا تھا کہ ریاستں اس بات کا تعین کرسکتی ہیں کہ وہ صدارتی امیدوار یا وفاقی دفتر کے لیے کسی دوسرے امیدوار کو نااہل قرار دے سکتی ہیں۔ امریکی سپریم کورٹ نے مزید کہا کہ یہ ریاستوں کا نہیں کانگریس کا کام ہے کہ وہ ایسے قوانین کو وفاقی دفاتر کی امیدوار کے خلاف کس طرح نافذ کرتی ہیں۔ یہاں یہ بات بھی قابل ذکر ہے کہ صرف مقدمات ہی نہیں بلکہ ڈونلڈ ٹرمپ دو مرتبہ قاتلانہ حملوں سے محفوظ رہ کر صدارتی امیدوار کی کرسی تک پہنچے، 5نومبر کو ہونے والی ٹرمپ کی جیت اس بات کا ثبوت ہے کہ امریکی عوام نے ٹرمپ کو ووٹ ان پر لگے الزامات اور مقدمات کو بالائے طاق رکھ کر دیا ہے۔ ماریہ میمن کا کہنا تھا کہ صرف یہ ہی نہیں اس الیکشن کے بارے میں یہ بھی کہا جارہا ہے کہ یہ روایتی میڈیا کی بھی موت ہے کیونکہ تمام پولز تمام الیکشن سرویز اور تمام اخبارات ڈونلڈ ٹرمپ کی اتنے بڑے مارجن سے جیت کا اندازہ لگانے میں ناکام رہے، سب کے تجزیے غلط ثابت ہوئے اور اس غلطی کا اندازہ خود امریکی میڈیا کو بھی ہوگیا ہے اور خود اپنا موازنہ کررہا ہے۔ ماریہ میمن نے بتایا کہ ڈونلڈ ٹرمپ کی کامیابی میں ان کے 18 سالہ صاحبزادے بیرن ٹرمپ نے انتہائی اہم کردار ادا کیا بیرن ٹرمپ نے ہی اپنے والد کو بتایا کہ سوشل میڈیا کیسے استعمال کیا جائے؟ انہیں کن پوڈ کاسٹ میں جانا چاہیے کن موضوعات پر زیادہ بات کرنی چاہیے یا عوام کیا سننا چاہتے ہیں۔ Comments,World
607,غزہ جنگ کے 400 دن مکمل، اسرائیلی بربریت تاحال جاری,https://urdu.arynews.tv/israels-400-days-of-war-on-gaza-death-toll/,غزہ میں 7اکتوبر 2023 کو شروع ہونے والی جنگ کو آج 400 دن مکمل ہوگئے اور آج بھی اسرائیلی بربریت اپنے عروج پر ہے، یہاں تقریباً 86 ہزار ٹن دھماکا خیز مواد گرایا گیا۔ غیر ملکی خبر رساں ادارےالجزیرہ کی رپورٹکے مطابق غزہ میں جاری یکطرفہ اسرائیلی جارحیت اور زمینی و فضائی حملوں کو 400 دن کا طویل عرصہ گزر گیا، اسرائیل کی جانب سے فلسطینیوں کی نسل کشی تاحال جاری ہے۔ جہاں ایک سال کے دوران تقریباً 42 ہزار فلسطینی شہید اور ایک لاکھ سے زائد افراد زخمی ہو چکے ہیں اور اس تمام عرصے میں اقوام متحدہ اور امریکا سمیت عالمی برادری کے دعوے کھوکھلے ثابت ہوئے جو خاموش تماشائی بنی رہی اور اسرائیلی حملوں کو روکنے میں بری طرح ناکام رہی ہے۔ غیر ملکی خبر رساں ادارے کی رپورٹ کے مطابق اسرائیلی حملوں میں 43 ہزار سے زائد فلسطینی شہید،1 لاکھ دو ہزار سے زائد زخمی ہوئے ہیں، اسرائیلی فضائی حملوں اور گولہ باری کے باعث10ہزار فلسطینی لاپتہ ہیں۔ رپورٹ کے مطابق شہید فلسطینیوں میں17ہزار385بچے شامل ہیں جن میں ایک سال سے کم عمر بچوں کی تعداد 825 ہے، شہید فلسطینیوں میں12ہزار خواتین بھی شامل ہیں۔ غزہ میں اب تک تقریباً 20 لاکھ افراد بےگھر ہوچکے ،1ہزار سے زائد ہیلتھ ورکرز کو شہید کیا جا چکا ہے، غزہ میں اسرائیلی حملوں میں 12 ہزار 700 فلسطینی طالب علم شہید ہوچکے ہیں، رپورٹ کے مطابق غزہ میں تقریباً 86ہزار ٹن دھماکا خیز مواد گرایا گیا۔ امریکی اور مغربی مدد سے قابض صیہونی فوج نے مسلسل 400ویں روز بھی غزہ کی پٹی میں نسل کشی کے جرم کا ارتکاب کرتے ہوئے درجنوں فضائی اور زمینی حملے کیے ہیں۔ تازہ ترین اطلاعات کے مطابق اسرائیلی قابض فوج کے طیاروں اور توپ خانوں نے آج ہفتہ کے روز غزہ کی پٹی کے مختلف علاقوں میں فضائی حملے کئے جن میں گھروں، بے گھر افراد کے اجتماعات اور سڑکوں کو نشانہ بنایا گیا ان حملوں میں درجنوں شہری شہید اور زخمی ہوئے۔ Comments,World
608,فلسطینی بچے کی ماں کی قبر سے لپٹ کر سونے کی دلخراش ویڈیو,https://urdu.arynews.tv/boy-sleeps-mothers-grave-in-gaza/,"ایک سال سے زائد عرصے سے غزہ میں جاری اسرائیلی فوج کی بربریت کے نتیجے میں اب تک ہزاروں فلسطینی شہید ہوگئے جن میں مرد و خواتین سمیت بچوں کی بھی بڑی تعداد شامل ہے۔ اسرائیلی کی بے گناہ فلسطینیوں پر بمباری سے وہاں کی آبادی اور عمارتیں صفح ہستی سے مٹتی جارہی ہیں، وہاں کے کھنڈرات اس کی تباہی کی المناک داستان بیان کرتے ہیں۔ ایک ایسی ہی داستان زین یوسف کی بھی ہے جس کی ویڈیو دیکھ کر پتھر دل انسان بھی اپنے جذبات پر شاید ہی قابو پاسکے۔ الجزیرہنیٹ ورک کی ایک ویڈیو میں دیکھا جاسکتا ہے کہ ایک فلسطینی بچہ اپنی والدہ کی قبر پر سو رہا ہے، جو غزہ میں ہونے والے اسرائیلی فضائی حملے میں شہید ہوگئی تھیں۔ بچے نے الجزیرہ کو بتایا کہ اس طرح ماں کی قبر پر لیٹنا مجھے تحفظ کا احساس دلاتا ہے۔ 13سالہ زین بھی دو ماہ قبل النصیرات کیمپ پر اسرائیلی فوج کی ہولناک بمباری میں زخمی ہوگیا تھااب وہ اپنے زخموں کو بھلانے کی کوشش کرتا ہے مگر ماں سے جدائی کا صدمہ اسے ذہن طور پر قبول نہیں، وہ دن رات اپنی والدہ کی قبر سے لپٹا روتا رہتا ہے۔ رپورٹ کے مطابق مقامی صحافی اور سماجی کارکن صالح الجعفراوی نے اپنے انسٹاگرام اکاؤنٹ پر ایک ویڈیو کلپ پوسٹ کی جس میں بچے زین کو اپنی والدہ کی قبر پر سوئے ہوئے دکھایا گیا۔ صحافی نے اس کلپ پر تبصرہ کرتے ہوئے لکھا کہ زین یوسف کی والدہ دو ماہ قبل نصیرات میں اسرائیلی بمباری میں شہید ہو گئی تھیں۔ اس کے بعد یہ بچہ ہر روز اپنی ماں کی قبر پر سوتا ہے۔ الجعفراوی نے بچے زین سے پوچھا کہ وہ قبر پر کیوں سو رہا ہے؟ اس نے جواب دیا کہ میں اپنی ماں کی گود میں سونا چاہتا ہوں۔ الجعفراوی نے اس سے پوچھا کہ کیا تم بمباری اور اندھیرے سے نہیں ڈرتے؟۔ زین نے جواب دیا ""میں کسی سے نہیں ڈرتا۔ میں ہر روز ماں کی قبر پر آتا ہوں، میں اسے بہت یاد کرتا ہوں۔ اس ویڈیو نے سوشل میڈیا پر رنج وغم اور صدمے کی گہری لہرا پیدا کی اور اس دکھی واقعے پر ہرآنکھ اشکبار ہے۔",World
609,جموں و کشمیر اسمبلی میں آرٹیکل 370 بحالی کے لیے قرارداد منظور,https://urdu.arynews.tv/kashmir-assembly-article-370/,جموں کشمیر اسمبلی میں آرٹیکل 370 کی بحالی کے لیے قرارداد منظور کرلی گئی۔ تفصیلات کے مطابق نیشنل کانفرنس کے رہنما اور نائب وزیر اعلیٰ سرندر سنگھ چوہدری نے قرارداد پیش کی جسے منظور کرلیا گیا۔ وزیر اعلیٰ عمر عبداللہ کی جانب سے بھی ریاستی حیثیت کی بحالی کی کوششیں جاری ہیں۔ قرارداد میں بھارتی حکومت سے مذاکرات کی اپیل کی گئی تاکہ جموں و کشمیر کی خصوصی حیثیت اور آئینی ضمانتیں بحال کی جائیں۔ قرارداد میں زور دیا گیا کہ بحالی کی کوششوں کو قومی اتحاد کو برقرار رکھتے ہوئے جموں و کشمیر کے عوام کی جائز امنگوں کا احترام کرنا چاہیے۔ بی جے پی کے اراکین نے احتجاج کیا اور کہا  کہ یہ قرارداد دن کے ایجنڈے کا حصہ نہیں ہے اور ان کی جانب سے نعرے بازی کی گئی بی جے پی کی مخالفت کے باوجود اسپیکر عبد الرحیم رادھر نے قرارداد کو ووٹنگ کے لیے پیش کیا جس کے بعد قرارداد منظور کرلی گئی۔,World
610,نیدرلینڈز میں اسرائیلی شہری آپے سے باہر ہو گئے,https://urdu.arynews.tv/riot-police-on-amsterdam/,نیدرلینڈز کے دارالحکومت ایمسٹرڈیم میں اسرائیلی شہری آپے سے باہر ہو گئے جس کے بعد 62 افراد کو حراست میں لے لیا گیا۔ نیدرلینڈز کے دارلحکومت ایمسٹڑڈیم میں اس تصادم کے بعد ایمرجنسی نافذ کر دی گئی، ایمسٹرڈیم میں فٹبال میچ کے بعد تل ابیب کے حامیوں اور اسٹیڈیم کے باہر مظاہرہ کرنے والے فلسطینی مظاہرین میں تصادم ہوا۔ اسرائیلی شہریوں نے فلسطین کے حق میں نکالی جانے والی ریلی کے شرکاء پر حملہ کر دیا جس کے بتیجے میں دس سے زائد افراد زخمی ہوئے اور پولیس نے متعدد افراد کو گرفتار کر لیا۔ رپورٹ کے مطابق فٹبال میچ سے قبل اسرائیلی تماشائیوں نے فلسطینی پرچم کی بے حرمتی کی اور عرب مخالف اور غزہ کے بچوں کے خلاف نفرت انگیز نعرے لگائے جس کے نتیجے میں تصادم شروع ہوا۔ میچ سے قبل اسپین میں سیلاب میں مرنے والوں کے لیے ایک منٹ کی خاموشی پربھی اسرائیلی تماشائی شورمچاتے رہے اور عرب مخالف نعرے لگاتے رہے۔,World
611,ٹرمپ کے قتل کی سازش میں ایران ملوث ہے: امریکا,https://urdu.arynews.tv/trump-assasination-on-iran/,امریکا نے صدارتی انتخاب سے قبل نومنتخب صدر ڈونلڈ ٹرمپ کے قتل کی سازش کے الزام میں ایک ایرانی شہری پر فرد جرم عائد کردی۔ امریکی میڈیا کے مطابق امریکی محکمۂ انصاف نے کہا ہے کہ ٹرمپ کے قتل کی سازش میں ملوث تہران میں مقیم افغان شہری پر فرد جرم عائد کر دی گئی۔ رپورٹ کے مطابق فرہاد شاکری کو پاسداران انقلاب نے ٹرمپ کے قتل کی ذمے داری سونپی تھی، ایران کے لیے سہولت کاری کے الزام میں دو امریکی شہریوں پر بھی فرد جرم عائد کی گئی ہے۔ امریکی میڈیا کے مطابق نیویارک کے رہائشی دونوں امریکی شہری حراست میں ہیں ایران کی جانب سے فوری طور پر الزامات کا جواب نہیں دیا گیا۔ واضح رہے کہ انتخابی مہم کے دوران ٹرمپ پر قاتلانہ حملہ ہوا تھا، 25 ستمبر کو ڈونلڈ ٹرمپ نے کہا تھا کہ انہیں ایران سے جان کی دھمکیاں مل رہی ہیں۔ رپورٹ کے مطابق ڈونلڈ ٹرمپ نے ٹروتھ سوشل پر کہا تھا کہ ’ایران کی طرف سے میری جان کو شدید خطرہ ہے، ایران کی جانب سے پہلے ہی ایسی کوششیں کی گئی ہیں جو کامیاب نہیں ہوئیں لیکن وہ دوبارہ کوشش کریں گے، جبکہ پوری امریکی فوج دیکھ رہی ہے اور انتظار کر رہی ہے۔‘,World
612,اقوام متحدہ کا افغانستان میں افیون کی کاشت بڑھنے پر اظہار تشویش,https://urdu.arynews.tv/un-expressed-concern-on-opium-cultivation-in-afghanistan/,اقوامِ متحدہ نے افغانستان میں افیون کی کاشت میں 19 فیصد اضافے پر تشویش کا اظہار کیا ہے، کابل پر طالبان کے قبضے کے بعد عالمی سطح پر افیون کی فراہمی کا اہم مرکز بن چکا ہے۔ یو این او ڈی سی کا کہنا ہے کہ 19 فی صد سالانہ اضافہ طالبان کے سپریم رہنما ہبت اللہ اخوندزادہ کے اپریل 2022 میں فصل پر پابندی لگانے کے بعد کا ہے۔ رپورٹ میں کہا گیا ہے کہ افیون کی صنعت سے جڑے افراد ہتھیاروں، منشیات اسمگلنگ میں ملوث ہورہے ہیں، افغانستان میں افیون کی کاشت میں اضافہ پر اقوام متحدہ نے تشویش کا اظہار کیا۔ طالبان نے اقتدار میں آنے کے تقریباً ایک سال بعد افیون کی کاشت پر پابندی عائد کی تھی، جب یہ پابندی عائد کی گئی تب 2 لاکھ 32 ہزار ہیکٹر رقبے پر یہ فصل اگائی جا رہی تھی اور اس وقت افغانستان میں 12 ہزار 800 ہیکٹر پر پوست کاشت کی جاتی ہے۔ رپورٹ کے مطابق جون تک افیون کی قیمت 730 ڈالر فی کلو گرام تھی جس سے طالبان مالی فوائد حاصل کررہے ہیں، طالبان کے غیر مؤثر اقدامات کے باعث افیون کی عالمی قیمت میں اضافہ ہوا ہے۔,World
613,امریکا کا قطر سے حماس وفد کو ملک بدر کرنے کا مطالبہ,https://urdu.arynews.tv/us-demands-that-qatar-expel-the-hamas-delegation/,امریکا نے قطر سے حماس وفد کو ملک بدر کرنے کا مطالبہ کر دیا۔ غیر ملکی میڈیا رپورٹ کے مطابق امریکا کی جانب سے قطر کو واضح پیغام دیا گیا ہے کہ دوحہ میں حماس قیادت کی موجودگی کو مزید قبول نہیں کیا جائے گا۔ رپبلکن سینیٹرز کے گروپ نے بائیڈن انتظامیہ سے مطالبہ کیا ہے کہ وہ قطر پر دباؤ ڈالے کہ حماس کے عہدیداروں کے اثاثے منجمد کرے، اور حماس کے سینیئر رہنماؤں خالد مشعل اور خلیل الحیا کی حوالگی کرے اور حماس کی سینئر قیادت کی مہمان نوازی ختم کرے۔ دوسری جانب حماس کے تین رہنماؤں نے قطر کی جانب سے ملک چھوڑنے کے کسی بھی مطالبے کی خبر کو مسترد کردیا ہے جبکہ قطر کی وزارت خارجہ کی جانب سے بھی خبر کی تصدیق یا تبصرے کی درخواست کا کوئی جواب سامنے نہیں آیا۔ خیال رہے اکتوبر کے وسط میں دوحا میں ہونے والے مذاکرات کا تازہ دور بھی ناکام ہوگیا تھا کیونکہ حماس نے قلیل مدتی جنگ بندی کی تجویز کو مسترد کردیا تھا۔ یاد رہے کہ گزشتہ برس امریکی وزیر خارجہ نے 7 اکتوبر کے حملے کے بعد قطر سمیت خطے کے دیگر ممالک کو واضح کردیا تھا کہ حماس کے ساتھ معمول کے تعلقات برقرار نہیں رکھے جاسکتے جس پر قطر نے واشنگٹن کو یقین دہانی کروائی تھی کہ غزہ جنگ کے خاتمے کے بعد حماس رہنماؤں کی ملک میں موجودگی پر دوبارہ غور کرنے کیلئے تیار ہیں۔,World
614,عمان میں کن افراد کو انکم ٹیکس سے استثنیٰ حاصل ہے؟,https://urdu.arynews.tv/omans-shura-council-income-tax/,عمان کی الشوریٰ کونسل کے اقتصادی اور مالیاتی کمیٹی کے چیئرمین احمد الشرقی نے بتایا ہے کہ کن افراد کو ٹیکس سے استثنیٰ دیا جائے گا۔ الشوریٰ کونسل کے چیئرمین الشرقی کا کہنا ہے کہ ان افراد کو انکم ٹیکس سے استثنیٰ دیا جائے گا جو ماہانہ پچیس سو ریال یا تیس ہزار ریال سالانہ سے کم تنخواہ وصول کرتے ہیں۔ الشرقی کا کہنا تھا کہ ہم نے انفرادی انکم ٹیکس قانون کے مسودے کے 29 سے زیادہ آرٹیکلز میں ترمیم کی ہے۔ انہوں نے بتایا کہ انکم ٹیکس ان لوگوں پر لاگو ہوتا ہے جن کی سالانہ آمدنی تیس ہزار ریال سے زائد ہے۔ الشرقی نے بتایا کہ انفرادی انکم ٹیکس کے حوالے سے مسودہ قانون کا مطالعہ کیا گیا ہے اور اس کے فوائد اور نقصانات کا تجزیہ کیا گیا ہے۔ انہوں نے کہا کہ ملک میں لوگوں کا ایک بڑا طبقہ ہے جو ٹیکس سے مستثنیٰ ہے۔,World
615,سخت حریف ترکیہ اور یونانی سفیر گلے لگ گئے، اہم فیصلہ,https://urdu.arynews.tv/turkey-greece-top-diplomats-meet/,"علاقائی حریفوں ترکی اور یونان کے اعلیٰ سفارت کاروں کے درمیان تعلقات کو بہتر بنانے میں مدد کے لیے اہم ملاقات ہوئی ہے۔ ترکی کے اعلیٰ سفارت کار نے ایتھنز میں اپنے یونانی ہم منصب کے ساتھ اس بات پر اتفاق کیا ہے کہ وہ دیرینہ مسائل کو حل کرنے کے مقصد کے ساتھ بات چیت کو آگے بڑھاتے رہیں گے جو ماضی میں دونوں ممالک کو جنگ کے دہانے پر لے آئے تھے۔ وزیر خارجہ ہاکان فیڈان نے جمعے کے روز ملاقات کرنے اور بقایا مسائل پر بیانات جاری کرنے کے بعد یونان کے جارج جیراپیٹرائٹس کو گلے لگایا۔ دونوں نے ""اہم مسائل” پر دوسرے فریق کو بہتر طور پر سمجھنے کے لیے کام کرنے پر آمادگی ظاہر کی۔ فیڈان نے جیراپیٹرائٹس کے ساتھ ایک مشترکہ نیوز کانفرنس میں کہا کہ ہمیں اپنے سامنے آنے والے تاریخی موقع سے فائدہ اٹھانا چاہیے اور اپنے ملکوں کے درمیان مثبت ماحول کو مستقل بنانا چاہیے ہمیں اپنے ابدی پڑوسی کو ایک ابدی دوست میں تبدیل کرنا چاہیے۔ انہوں نے مزید کہا کہ مجھے کوئی شک نہیں کہ ہم اس مقصد کو مخلصانہ اور تعمیری نقطہ نظر سے حاصل کر سکتے ہیں۔ یونان اور ترکی دونوں بحیرہ ایجین میں اپنے ساحلی خطوں سے 11 کلومیٹر (تقریباً 7 میل) تک پہنچنے والے علاقے کا دعویٰ کرتے ہیں۔ یونان کا کہنا ہے کہ اسے اقوام متحدہ کے قوانین کے تحت اس علاقے کو 22 کلومیٹر (14 میل) تک پھیلانے کا حق حاصل ہے لیکن ترکی نے خبردار کیا ہے کہ یہ تنازعہ کا باعث بن سکتا ہے۔",World
616,ٹرمپ کو پیوٹن کی طرف پہلا قدم بڑھانا پڑے گا، ٹائم میگزین,https://urdu.arynews.tv/trump-and-putin/,معروف امریکی جریدے ٹائم میگزین کا کہنا ہے کہ نومنتخب صدر ڈونلڈ ٹرمپ کو روسی صدر ولادیمیر پیوٹن کی طرف پہلا قدم بڑھانا پڑے گا۔ اپنے مضمون میں ٹائم میگزین نے لکھا کہ روس کو انتخاب کرنا پڑے گا کہ ٹرمپ کے امن منصوبے کو قبول کرنا ہے یا نہیں، روسی صدر پر امریکا کیساتھ بات چیت کیلئے کوئی دباؤ نہیں اور دباؤ نہ ہونے کی وجہ سے ٹرمپ کو پہل کرنا ہو گی۔ ٹائم میگزین کے مطابق ٹرمپ نے انتخابی مہم میں اعلان کیا تھا کہ صدر بنتے ہی 24 گھنٹے میں یوکرین جنگ ختم کرادیں گے۔ ٹرمپ نے گزشتہ روز خطاب میں کہا تھا کہ روسی صدر سے بات کریں گے۔ گزشتہ روز روسی صدر نے بھی ٹرمپ کو فون کال کرنے کا عندیہ دیا تھا۔ بین الاقوامی خبر رساں ادارے کی رپورٹ کے مطابق نومنتخب امریکی صدر ڈونلڈ ٹرمپ نے اپنے بیان میں کہا کہ الیکشن جیتنے کے بعد سے 70 عالمی رہنماؤں سے بات ہوئی ہے۔ اُنہوں نے کہا کہ ابھی تک روسی صدر سے بات نہیں کی لیکن ان سے بات کرنے کا ارادہ ہے۔ اس سے قبل ٹرمپ کو صدارتی انتخاب میں کامیابی پر روسی صدر ولادیمیر پیوٹن نے مبارکباد پیش کی ہے، روسی صدر ولادیمیر پیوٹن اپنے بیان میں کہا کہ روس امریکا کے ساتھ تعلقات کی بحالی کے لیے تیار ہے۔ روسی صدر کا کہنا تھا کہ انہیں امید ہے امریکا سمجھ لے گا کہ روس پر پابندیاں لگانے کی ضرورت نہیں اور ہماری سرحدوں پر تنازعات کے لیے اکسانے کا بھی فائدہ نہیں ہوگا۔,World
617,ایک اور امریکی بمبار طیارہ یورپ میں تعینات,https://urdu.arynews.tv/b-52s-deploying-to-europe/,"امریکا نے ایک اور بی 52 طیارے کو یورپی ملک منتقل کردیا۔ غیرملکی خبر ایجنسی کے مطابق امریکا اب تک 3 بی 52 طیارے یورپی ملک منتقل کر چکا ہے۔ امریکا نے ایک ہفتہ پہلے یورپ میں جنگی طیاروں کی تعیناتی کا اعلان کیا تھا۔ ان طیاروں کی تعیناتی مشرق وسطیٰ میں حال ہی میں بھیجے گئے طیارے سے علیحدہ ہے۔ یوروپ میں امریکی فضائیہ نے یکم نومبر کو بمبار ٹاسک فورس کا اعلان کیا لیکن طیاروں کی قسم اور تعداد یا وہ کہاں جائیں گے اس کے بارے میں کوئی تفصیلات پیش نہیں کیں۔ بمبار ""کئی ہفتوں تک نیٹو اتحادیوں اور شراکت داروں کے ساتھ مل کر تربیت اور کام کریں گے۔ ایک امریکی دفاعی اہلکار نے ایئر اینڈ اسپیس فورسز میگزین کو تصدیق کی کہ ٹاسک فورس — مالی سال 2025 کی پہلی — B-52 پر مشتمل ہوگی۔ 5 نومبر کو، فن لینڈ کی فضائیہ نے بارکسڈیل ایئر فورس بیس، لا سے ایک B-52 کی تصاویر سوشل میڈیا پر پوسٹ کی، جو اپنے فائٹرز کے ساتھ تربیتی مشن پر پرواز کر رہی تھی۔",World
618,کینیڈا کے ویزے میں بڑی تبدیلی,https://urdu.arynews.tv/canada-multiple-visit-visa/,کینیڈین حکومت نے ایک ویزے پر ملٹی پل انٹری کے قوانین میں تبدیلی کر دی۔ بین الاقوامی میڈیا رپورٹس کے مطابق کینیڈا میں امیگریشن افسران کو ایک ویزے پر متعدد بار انٹری کے صوابدیدی  اختیارات دے دیے گئے ہیں۔ قوانین میں تبدیلی کے بعد اگر کسی شخص کے پاس پہلے سے ہی ملٹی پل انٹری ویزا موجود تھا وہ اب قابلِ معیار نہیں رہا۔ اب یہ اختیار امیگریشن افسر کو دے دیا گیا ہے کہ آیا وہ کسی غیرملکی کو ایک یا ایک سے زائد بار کینیڈا میں داخل ہونے کی اجازت دے۔ ساتھ ہی امیگریشن افسر کو یہ اختیار بھی حاصل ہو گیا ہے کہ وہ کتنی مدت کے لیے غیرملکی کو ملک میں داخل ہونے کی اجازت دے سکتا ہے۔ نئے قانون کے تحت ملٹی پل ویزا کے لیے غیرملکی درخواست دے سکتا ہے لیکن ایک سے زائد بار کینیڈا میں انٹری امیگریشن اور مجاز اتھارٹی کی صوابدید پر منحصر ہے۔,World
619,ایمسٹرڈیم میں اسرائیلیوں پر حملہ، حماس کا اہم بیان,https://urdu.arynews.tv/amsterdam-israel-attack-hamas-response/,فلسطین میں مزاحمتی تنظیم حماس نے کہا ہے کہ غزہ میں قتل عام ایمسٹرڈیم جیسے واقعات کا باعث بنتے ہیں۔ ایمسٹرڈیم میں فٹبال میچ کے دوران فلسطینی اور اسرائیلی حامیوں میں جھگڑے پر ردعمل دیتے ہوئے حماس نے کہا کہ ایمسٹرڈیم میں واقعات غزہ میں اسرائیل کے مسلسل قتل عام کے ردعمل کی عکاسی ہیں یہ واقعات تصدیق ہیں غزہ میں نسل کشی روکنے کیلئے عالمی برادری نےکچھ نہیں کیا۔ حماس کا کہنا ہے کہ غزہ میں نسل کشی کا خاتمہ انسانی حقوق کے احترام اور تحفظ کیلئےضروری ہے غزہ میں نسل کشی کاخاتمہ علاقائی اور عالمی امن کیلئے بنیادی حیثیت رکھتا ہے۔ ایمسٹرڈیم میں یوروپا لیگ کے میچ کے دوران اسرائیلی فٹ بال شائقین پر حملہ ہو گیا۔ اسرائیلی وزارت خارجہ کا کہنا ہے گیارہ اسرائیلی زخمی ہوئے جب کہ دو اسرائیلی فٹ بال شائقین سے رابطہ نہیں ہو پا رہا۔ ایمسٹرڈیم میں موجود اسرائیلی شہریوں کو ہوٹلوں تک محدود رہنے کی ہدایت کردی۔ میچ کے بعد فلسطینی حامی مظاہرین اور اسرائیلی شائقین کے درمیان پُرتشدد جھڑپیں ہوئی ہیں۔,World
620,ایلون مسک نے جسٹن ٹروڈو کے سیاسی مستقبل کی پیشگوئی کر دی,https://urdu.arynews.tv/justin-trudeau-elon-musk-trump-win/,ٹیسلا کے سی ای او ایلون مسک نے امریکی صدارتی انتخاب میں ڈونلڈ ٹرمپ کی کامیابی کے بعد کینیڈین وزیر اعظم جسٹن ٹروڈو کے سیاسی مستقبل کی پیشگوئی کر دی۔ میڈیا رپورٹس کے مطابق امریکی صدارتی انتخاب میں ایلون مسک نے ڈونلڈ ٹرمپ کی نہ صرف کھل کر حمایت کی بلکہ ان کی انتخابی مہم پر بھاری رقم بھی لگائی۔ سماجی رابطوں کی سائٹ ایکس پر ایک صارف نے لکھا کہ جرمن سوشلسٹ حکومت گر گئی ہے اور اب فوری انتخابات کی باتیں ہو رہی ہیں۔ اس پر ایلون مسک نے لکھا کہ اولاف (جرمن چانسلر اولاف سکولز) ایک احمق ہے۔ دوسرے صارف نے انہیں مینشن کرتے ہوئے لکھا کہ ہمیں کینیڈا میں جسٹن ٹروڈو سے نجات کیلیے آپ کی مدد کی ضرورت ہے۔ اس پر ایلون مسک نے پیشگوئی کی کہ ’وہ (جسٹن ٹروڈو) آئندہ انتخابات میں چلے جائیں گے‘۔ کینیڈا میں 20 اکتوبر 2025 یا اس سے پہلے عام انتخابات ہونے ہیں جو جسٹن ٹروڈو کیلیے اہم ہوں گے۔ 2025 میں جسٹن ٹروڈو کی لبرل پارٹی کو دیگر بڑی پارٹیوں سے مقابلہ کرنا ہوگا جن میں اپوزیشن کی کنزرویٹو پارٹی اور جگمیت سنگھ کی نیو ڈیموکریٹک پارٹی شامل ہے۔,World
621,ٹرمپ کی بات کرنے کی خواہش، پیوٹن کا جواب سامنے آگیا؟,https://urdu.arynews.tv/russia-putin-ready-talk-to-trump/,امریکہ کے 47 ویں صدر ڈونلڈ ٹرمپ کو مبارکباد کا پیغام دیتے ہوئے روس کے صدر ولادیمیر پیوٹن نے کہا ہے کہ وہ ان سے بات کرنے کے لیے تیار ہیں۔ بین الاقوامی خبر رساں ادارے کی رپورٹ کے مطابق روسی صدر پیوٹن نے روس کے شہر سوچی میں منعقدہ اجلاس میں گفتگو کی۔ روسی صدر کا کہنا تھا کہ ٹرمپ پر قاتلانہ حملے کی کوشش کے دوران انکے برتاؤ نے متاثر کیا، وہ ایک بہادر شخصیت کے حامل ہیں۔ اُن کا کہنا تھا کہ ٹرمپ اپنا صدارتی کارکردگی کا آخری دور گزار رہے ہیں اور کیا کچھ ہو سکتا ہے اس کے بارے میں کچھ نہیں پتہ، مگر انہوں نے روس کے ساتھ تعلقات کو بحال کرنے اور یوکرین بحران کے خاتمے میں معاونت کی خواہش کا اظہار کیا ہے، انہوں نے کہا کہ میرا خیال ہے کہ یہ کم از کم غور کرنے لائق ہے۔ روسی صدر کا کہنا تھا کہ روس امریکی عوام کے ذریعے منتخب ہونے والے صدر کے ساتھ کام کرے گا اور واقعی ایسا ہی ہوگا۔ میں اس موقع کا استعمال کرنا چاہتا ہوں کہ انہیں امریکی صدر منتخب ہونے پر مبارکباد دوں، اگر کوئی بھی رابطے کو جاری رکھنا چاہتا ہے تو ہم اس کی مخالفت نہیں کریں گے۔ ڈونلڈ ٹرمپ کے ساتھ بات کرنے کی خواہش کا اظہار کرتے ہوئے اُن کا کہنا تھا کہ ہاں میں اس کے لئے تیار ہوں۔ واضح رہے کہ ری پبلکن امیدوار ڈونلڈ ٹرمپ نے امریکا کے صدارتی انتخاب میں واضح اکثریت سے کامیابی کی ہے، جبکہ اب اُنہوں نے روسی صدر پیوٹن سے گفتگو کی خواہش کا اظہار کیا ہے۔ نومنتخب امریکی صدر ڈونلڈ ٹرمپ نے اپنے بیان میں کہا کہ الیکشن جیتنے کے بعد سے 70 عالمی رہنماؤں سے بات ہوئی ہے۔ اُنہوں نے کہا کہ ابھی تک روسی صدر سے بات نہیں کی لیکن ان سے بات کرنے کا ارادہ ہے۔,World
622,اسپتال سے بچے کے اغوا کی کوشش، خاتون گرفتار,https://urdu.arynews.tv/woman-arrested-kidnap-attempt-hyderabad/,"بھارت کے شہر حیدرآباد میں سرکاری میٹرنٹی اسپتال سے ایک نومولود بچے کو اغوا کرنے کی کوشش کے الزام میں پولیس نے ایک خاتون کو حراست میں لے لیا۔ بین الاقوامی خبر رساں ادارے کی رپورٹ کے مطابق بھارت کے شہر حیدرآباد سے گرفتار کی گئی ملزمہ کی شناخت 45 سالہ عسکری بیگم کے طور پر کی گئی ہے، جو گھریلو ملازمہ ہے۔ پولیس کے مطابق خاتون کا تعلق حیدرآباد کے رین بازار سے ہے، اسپتال کی سپرنٹنڈنٹ جے انورادھا کی شکایت پر خاتون کر گرفتار کیا گیا۔ پولیس کا کہنا ہے کہ جس وقت خاتون کو حراست میں لیا گیا وہ ایک نومولود بچے کو اغواء کرنے کی کوشش میں مصروف تھی۔ پولیس کے مطابق خاتون کے خلاف اس طرح کے مقدمات پہلے بھی درج ہوچکے ہیں، ملزمہ اپنی بیٹی کی زچگی میں مدد کے لیے اسپتال میں موجود تھی۔ اس دوران ملزمہ کی ملاقات ایک نامعلوم شخص سے ہوئی جس نے اسے ایک بچہ حوالے کرنے پر 50,000 روپے دینے کی پیشکش کی تھی۔ ملزمہ کو بچے کے اغواء کی کوشش کے دوران ہی گرفتار کرلیا۔",World
623,برطانیہ میں شرح سود میں کمی کردی گئی,https://urdu.arynews.tv/bank-of-england-cuts-interest-rates/,برطانیہ میں شرح سود میں کمی کردی گئی، مارگیج ادا کرنے والوں کو بڑا ریلیف مل گیا، بینک آف انگلینڈ نے شرحِ سود میں صفر اعشاریہ دو پانچ فیصد کمی کر دی۔ غیر ملکی ذرائع ابلاغ کے مطابق بینک آف انگلینڈ کی مانیٹری پالیسی کمیٹی کے 9 میں سے 8 اراکین کی جانب سے شرح سود میں کمی کے فیصلے کی حمایت کی گئی۔ بینک آف انگلینڈ کے فیصلے کے بعد شرح سود 5 فیصد سے کم ہوکر 4.75 فیصد تک پہنچ گئی، یہ رواں سال کے دوران شرح سود میں کی جانے والی دوسری کمی ہے۔ واضح رہے کہ اس سے قبل 2024 میں اگست کے ماہ میں شرح سود میں 0.25 فیصد کمی کی گئی تھی جو کہ 2020 کے بعد پہلی بار کی گئی تھی۔ مانیٹری پالیسی کمیٹی کے مطابق برطانیہ میں ستمبر 2024 میں مہنگائی بڑھنے کی شرح 1.7 فیصد رہی جبکہ شرح سود میں کمی کا فیصلہ مہنگائی کی سطح میں کمی کو دیکھتے ہوئے کیا گیا ہے۔ 2021 کے بعد پہلی باریوکے میں مہنگائی کی شرح 2 فیصد کے ہدف سے نیچے آئی۔ مانیٹری پالیسی کمیٹی کا کہنا ہے کہ اگر مہنگائی کی شرح مستحکم رہی تو شرح سود میں مزید کمی کی جاسکتی ہے۔ دوسری جانب بینک آف انگلینڈ کا کہنا ہے کہ 2025 میں مہنگائی کی شرح میں معمولی اضافے کا امکان ہے اور وہ 2.75 فیصد تک جا سکتی ہے۔,World
624,ٹرمپ کی رہائش گاہ کے اطراف سکیورٹی بڑھا دی گئی,https://urdu.arynews.tv/trump-florida-residence-security-tight/,فلوریڈا میں نومنتخب امریکی صدر ڈونلڈ ٹرمپ کی رہائش گاہ کے اطراف سکیورٹی انتہائی سخت کردی گئی ہے۔ غیر ملکی ذرائع ابلاغ کے مطابق فلوریڈا میں پام بیچ میں مار اے لاگو ریزارٹ میں روبوٹ کتوں نے گشت شروع کردیا ہے، جبکہ جھیل میں کوسٹ گارڈ بھی ڈیوٹی پر تعینات کردیئے گئے ہیں۔ امریکی میڈیا کے مطابق انتخابی نتائج آنے کے بعد ڈونلڈ ٹرمپ کو صدارتی پروٹول مل گیا ہے، حفاظتی اقدامات میں غیرمعمولی اضافہ کیا گیا ہے، کیونکہ انتخابی مہم کے دوران ٹرمپ پر قاتلانہ حملے بھی ہوچکے ہیں۔ دوسری جانب امریکا کے نو منتخب صدر ڈونلڈ ٹرمپ نے سوزی سمرل وائلز کو وائٹ ہاؤس کی چیف آف اسٹاف مقرر کرنے کا اعلان کردیا۔ رپورٹس کے مطابق ڈونلڈ ٹرمپ نے کامیاب انتخابی مہم کی منیجر سوزی سمرل وائلز کو وائٹ ہاؤس کا چیف آف اسٹاف نامزد کرنے کا اعلان کیا۔ ٹرمپ نے کہا کہ سوزی وائلز نے امریکی تاریخ کی بڑی سیاسی فتوحات حاصل کرنے میں میری مدد کی، سوزی میری 2016 اور 2020 کی کامیاب مہموں کا حصہ تھیں۔ نومنتخب امریکی صدر ٹرمپ نے کہا کہ سوزی مضبوط، ہوشیار، جدت پسند ہے، عالمی سطح پر سوزی کی تعریف اور احترام کیا جا تا ہے، سوزی امریکا کو دوبارہ عظیم بنانے کیلئے انتھک محنت کرتی رہے گی۔ انہوں نے مزید کہا کہ سوزی کو امریکا کی پہلی خاتون چیف آف اسٹاف کے طور پر حاصل کرنا اعزاز کی بات ہے، مجھے کوئی شک نہیں کہ سوزی ہمارے ملک کا سر فخر سے بلند کریگی۔,World
625,سابق برطانوی وزیر اعظم رشی سونک بھارت کے کافی شاپ میں، تصاویر سامنے آگئیں,https://urdu.arynews.tv/rishi-sunak-akshata-murty-third-wave-coffee-bengaluru/,بھارتی نژاد برطانیہ کے سابق وزیر اعظم رشی سونک اپنی اہلیہ اکشتا مورتی کے ساتھ بنگلورو کے ایک کافی شاپ پہنچ گئے۔ بین الاقوامی خبر رساں ادارے کیرپورٹکے مطابق رشی سونک اور ان کی اہلیہ جنوبی بنگلورو کے ایک کافی شاپ میں ٹیبل پر بیٹھے ہوئے کافی پیتے دیکھے گئے، جسے دیکھ کر وہاں موجود لوگ حیران رہ گئے۔ اس موقع پر سابق برطانوی وزیر اعظم اور ان کی اہلیہ اکشتا نے وہاں موجود لوگوں کے ساتھ سیلفیاں بھی لیں اور کچھ وقت تفریحی انداز میں گزارا۔ بھارتی میڈیا رپورٹس کے مطابق رشی بھارت کے دورے پر حال ہی میں بنگلورو پہنچے ہیں اور وہ جیانگر علاقے میں اپنے سسرالی گھر میں رہائش پذیر ہیں۔ ان کے سسرالی گھر میں ان کے سسر نارائن مورتی (انفوسس کے بانی) اور ساس سدھا مورتی (راجیہ سبھا کی رکن) بھی رہائش پذیر ہیں۔ واضح رہے کہ رشی سوناک 2022 سے 2024 تک برطانیہ کے وزیر اعظم رہے ہیں، اور حالیہ انتخابات میں ان کی جماعت کنزرویٹو پارٹی کو لیبر پارٹی نے عبرتناک شکست سے دوچار کیا۔,World
626,میتھیو ملر کا الیکشن نتائج پر پاکستان سمیت کئی ملکوں میں جشن پر قیاس آرائی سے گریز,https://urdu.arynews.tv/matthew-miller-briefs-media-day-after-trumps-re-election/,واشنگٹن: ترجمان امریکی محکمہ خارجہ میتھیو ملر  نے الیکشن نتائج پرپاکستان سمیت کئی ملکوں میں جشن پرقیاس آرائی سے گریز کیا۔ تفصیلات کے مطابق ترجمان امریکی محکمہ خارجہ میتھیو ملر نے پریس کانفرنس کرتے ہوئے کہا کہ اقتدارکی پرامن منتقلی ہماری جمہوریت کاایک لازمی عنصرہے، اقتدارکی پرامن منتقلی ہماری قوم کی سلامتی کیلئےضروری ہے۔ ترجمان امریکی محکمہ خارجہ کا کہنا تھا کہ غزہ میں یرغمالیوں کی رہائی اور تنازع پھیلنے سے روکنے کیلئے ہمارے پاس کافی دن ہیں۔ صحافی نے سوال کیا کہ پاکستان اور بھارت سمیت کئی ملکوں میں امریکی انتخابی نتائج کاجشن منایاجارہا ہے، لوگوں کا خیال ہے کہ ٹرمپ بانی پی ٹی آئی کو جیل سے باہر نکالیں گے؟ جس پر میتھیو ملر نے جواب دیتے ہوئے کہا میں کسی بھی طرح انتخابی نتائج سےمتعلق قیاس آرائیاں نہیں کروں گا۔ دوران بریفنگ صحافی نے سوال کیا کہ کیا بائیڈن عہدہ چھوڑنے سے پہلے یوکرین میں اربوں ڈالر بھیجنےکا ارادہ رکھتےہیں؟ تو امریکی ترجمان کا کہنا تھا کہ مختص کی گئی رقم ہم سال کے اختتام سے پہلے یوکرین کو فراہم کرنا چاہتے ہیں۔ صحافی نے ترجمان سے گفتگو میں کہا کہ ہم آپ کو اور ویدانت کویاد کریں گے، آپ امریکی اقدار کی حقیقی تصویر ہیں، آپ جس طرح غیرملکی صحافیوں سےبرتاؤ کرتےہیں قابل تعریف ہے تو ترجمان امریکی محکمہ خارجہ کا کہنا تھا کہ آپ بھی بہت مہربان ہیں،میں بھی آپ لوگوں کو یاد رکھوں گا۔,World
627,میلانیا ٹرمپ کا الیکشن میں کامیابی کے بعد اہم بیان,https://urdu.arynews.tv/trump-administration-safeguard-freedom-melania/,امریکا کے صدارتی انتخابات میں ڈونلڈ ٹرمپ کی شاندار کامیابی کے بعد خاتون اول میلانیا ٹرمپ کا کہنا ہے کہ ٹرمپ انتظامیہ آزادی کا تحفظ کرے گی۔ بین الاقوامی خبر رساں ادارے کیرپورٹکے مطابق امریکی خاتون اول نے ‘ایکس’ پر ایک پوسٹ میں کہا کہ 2024 کے صدارتی انتخابات میں ڈونالڈ ٹرمپ کی جیت کے بعد لوگوں نے انہیں آزادی کے تحفظ کا کام سونپا ہے۔ میلانیا ٹرمپ کا کہنا تھا کہ ٹرمپ انتظامیہ ان آزادیوں کا دفاع کرے گی جو ”ہماری جمہوریہ کا دل ہیں ”۔ اُنہوں نے کہا کہ امریکیوں کی اکثریت نے ہمیں یہ اہم ذمہ داری سونپی ہے۔ میلانیا نے کہا کہ میں امید کرتی ہوں کہ ہمارے ملک کے شہری ایک دوسرے کے ساتھ اپنی وابستگی میں دوبارہ شامل ہوجائیں گے، اور ذاتی آزادی، معاشی خوشحالی اور سلامتی کے لئے نظریے سے بالاتر ہو کر آگے بڑھیں گے۔ واضح رہے کہ ٹرمپ کے بیٹے بیرن نے 2024 کے انتخابات میں پہلی بار ووٹ کاسٹ کیا ہے، انہوں نے ووٹ ڈالتے ہوئے اپنی ایک تصویر شیئر کی جس پر اُن کا کہنا تھا کہ پہلی بار ووٹ دیا – اپنے والد کے لئے اور ہیش ٹیگ تھا 18 سال۔ دوسری جانب ری پبلکن امیدوار ڈونلڈ ٹرمپ نے امریکا کے صدارتی انتخاب میں واضح اکثریت سے کامیابی کی ہے، جبکہ اب اُنہوں نے روسی صدر پیوٹن سے گفتگو کی خواہش کا اظہار بھی کیا ہے۔ بین الاقوامی خبر رساں ادارے کی رپورٹ کے مطابق نومنتخب امریکی صدر ڈونلڈ ٹرمپ نے اپنے بیان میں کہا کہ الیکشن جیتنے کے بعد سے 70 عالمی رہنماؤں سے بات ہوئی ہے۔ اُنہوں نے کہا کہ ابھی تک روسی صدر سے بات نہیں کی لیکن ان سے بات کرنے کا ارادہ ہے۔,World
628,سوزی سمرل وائلز وائٹ ہاؤس کی چیف آف اسٹاف نامزد,https://urdu.arynews.tv/susie-wiles-white-house-chief-of-staff/,امریکا کے نو منتخب صدر ڈونلڈ ٹرمپ نے سوزی سمرل وائلز کو وائٹ ہاؤس کی چیف آف اسٹاف مقرر کرنے کا اعلان کردیا۔ بین الاقوامی خبر رساں ادارے کیرپورٹکے مطابق ڈونلڈ ٹرمپ نے کامیاب انتخابی مہم کی منیجر سوزی سمرل وائلز کو وائٹ ہاؤس کا چیف آف اسٹاف نامزد کرنے کا اعلان کیا۔ ٹرمپ نے کہا کہ سوزی وائلز نے امریکی تاریخ کی بڑی سیاسی فتوحات حاصل کرنے میں میری مدد کی، سوزی میری 2016 اور 2020 کی کامیاب مہموں کا حصہ تھیں۔ نومنتخب امریکی صدر ٹرمپ نے کہا کہ سوزی مضبوط، ہوشیار، جدت پسند ہے، عالمی سطح پر سوزی کی تعریف اور احترام کیا جا تا ہے، سوزی امریکا کو دوبارہ عظیم بنانے کیلئے انتھک محنت کرتی رہے گی۔ انہوں نے مزید کہا کہ سوزی کو امریکا کی پہلی خاتون چیف آف اسٹاف کے طور پر حاصل کرنا اعزاز کی بات ہے، مجھے کوئی شک نہیں کہ سوزی ہمارے ملک کا سر فخر سے بلند کریگی۔ دوسری جانب ڈونلڈ ٹرمپ کو صدارتی انتخاب میں کامیابی پر روسی صدر ولادیمیر پیوٹن نے مبارکباد پیش کی ہے۔ پیوٹن اپنے بیان میں کہا کہ روس امریکا کے ساتھ تعلقات کی بحالی کے لیے تیار ہے۔ روسی صدر کا کہنا تھا کہ انہیں امید ہے امریکا سمجھ لے گا کہ روس پر پابندیاں لگانے کی ضرورت نہیں اور ہماری سرحدوں پر تنازعات کے لیے اکسانے کا بھی فائدہ نہیں ہوگا۔ روسی صدر کا واشنگٹن ماسکو تعلقات کے حوالے سے کہنا تھا کہ بال امریکا کے کورٹ میں ہے، ٹرمپ کی جانب سے روس سے تعلقات بحالی کی خواہش پر توجہ دینے کی ضرورت ہے۔,World
629,جموں و کشمیر اسمبلی میدان جنگ بن گئی,https://urdu.arynews.tv/brawl-in-kashmir-assembly/,جموں و کشمیر اسمبلی میدان جنگ بن گئی، دفعہ 370 کی بحالی کا بینر اسمبلی میں بلند کرنے پر ہنگامہ بی جے پی اراکین پُرتشدد ہو گئے۔ تفصیلات کے مطابق جموں و کشمیر اسمبلی میں دفعہ 370 کی بحالی کا مطالبہ کرنے والا بینر بلند کرنے پر بی جے پی کے اراکین آپے سے باہر ہو گئے۔ بینر کو اسمبلی میں دکھانے پر ہنگامہ برپا ہوگیا، حکومتی اور اپوزیشن ارکان کے درمیان تیکھی بحث اور نوک جھونک شروع ہو گئی۔ رپوٹ کے مطابق ہنگامہ اتنا بڑھ گیا کہ دونوں ایک دوسرے پر پل پڑے، ایک دوسرے کو گھونسے اور تھپڑ مارے جس کے بعد معاملہ نہ سنبھلنے پر پولیس بلانا پڑی۔ واضح رہے کہ مقبوضہ جموں و کشمیرکی اسمبلی نے دفعہ 370کی بحالی کے لئے قرارداد منظورکرلی ہے، کشمیر میڈیا سروس کی رپورٹ کے مطابق قرارداد کا مقصد ان خصوصی آئینی شقوں کو بحال کرانا ہے جن کے تحت جموں و کشمیر کو خود مختاری حاصل تھی۔ Chaos in J&K assembly: Article 370 sparks clashes among MLAs | Jammu & Kashmir assembly,World
630,ڈونلڈ ٹرمپ کا پیوٹن سے بات کی خواہش کا اظہار,https://urdu.arynews.tv/trump-putin-signal-readiness-to-speak/,ری پبلکن امیدوار ڈونلڈ ٹرمپ نے امریکا کے صدارتی انتخاب میں واضح اکثریت سے کامیابی کی ہے، جبکہ اب اُنہوں نے روسی صدر پیوٹن سے گفتگو کی خواہش کا اظہار کیا ہے۔ بین الاقوامی خبر رساں ادارے کیرپورٹکے مطابق نومنتخب امریکی صدر ڈونلڈ ٹرمپ نے اپنے بیان میں کہا کہ الیکشن جیتنے کے بعد سے 70 عالمی رہنماؤں سے بات ہوئی ہے۔ اُنہوں نے کہا کہ ابھی تک روسی صدر سے بات نہیں کی لیکن ان سے بات کرنے کا ارادہ ہے۔ اس سے قبل ٹرمپ کو صدارتی انتخاب میں کامیابی پر روسی صدر ولادیمیر پیوٹن نے مبارکباد پیش کی ہے، روسی صدر ولادیمیر پیوٹن اپنے بیان میں کہا کہ روس امریکا کے ساتھ تعلقات کی بحالی کے لیے تیار ہے۔ روسی صدر کا کہنا تھا کہ انہیں امید ہے امریکا سمجھ لے گا کہ روس پر پابندیاں لگانے کی ضرورت نہیں اور ہماری سرحدوں پر تنازعات کے لیے اکسانے کا بھی فائدہ نہیں ہوگا۔ روسی صدر کا واشنگٹن ماسکو تعلقات کے حوالے سے کہنا تھا کہ بال امریکا کے کورٹ میں ہے، ٹرمپ کی جانب سے روس سے تعلقات بحالی کی خواہش پر توجہ دینے کی ضرورت ہے۔ روسی صدر کا کہنا تھا کہ دنیا کو ماسکو کی ضرورت ہے واشنگٹن یا برسلز کچھ نہیں کر سکتے، امریکا اور اس کے اتحادی اپنی تسلط پسندانہ خواہشات پر عمل پیرا ہیں۔ انہوں نے کہا کہ عالمی سیاست کا بہاؤ مغرب کی خواہشات کے خلاف چل رہا ہے دنیا مٹتی ہوئی بالادستی کی دنیا سے بڑھتی ہوئی کثیر قطبیت کی طرف جارہی ہے، پرانے تسلط پسند جو دنیا پر حکمرانی کرنے کے عادی تھے اب ان کی بات نہیں سنی جا رہی۔,World
631,آرٹیکل 370 کی دیوار قبرستان میں گاڑھ دی، نریندر مودی,https://urdu.arynews.tv/narendra-modi-about-article-370/,بھارت کے وزیراعظم نریندر مودی نے ایک بار پھر کشمیریوں کے خلاف زہر اُگلتے ہوئے کہا ہے کہ دنیا کی کوئی طاقت آرٹیکل 370 دوبارہ نہیں لاسکتی، آرٹیکل 370 کی دیوار قبرستان میں گاڑھ دی ہے۔ بین الاقوامی خبر رساں ادارے کی رپورٹ کے مطابق اگست 2019 میں نریندر مودی کی حکومت کی جانب سے یکطرفہ اقدام کرکے مقبوضہ کشمیر کی حیثیت بدل دی تھی۔ مقبوضہ کشمیر کی نئی اسمبلی کے اجلاس میں اراکین نے مطالبہ کیا تھا کہ علاقے کا خصوصی درجہ بحال کیا جائے۔ نیشنل کانفرنس اور کانگریس اتحاد نے قرارداد منظور کرکے بھارتی حکومت سے مطالبہ کیا ہے کہ مقبوضہ کشمیر کی حیثیت بحال کی جائے۔ پی ڈی پی کی جانب سے پیش قراداد کی کاپیاں بی جے پی کے اراکین اسمبلی نے چھیننے کی کوشش کی، سارجنٹ آف آرمز نے ہنگامہ آرائی کرنیوالے بی جے پی اراکین کو باہر نکال دیا۔ بھارت کی سپریم کورٹ کے سبکدوش ہونے والے چیف جسٹس نے بھی آرٹیکل 370منسوخ ہونے کی توثیق کی تھی مگر ریاستی انتخابات کرانے کا بھی حکم دیا تھا۔ دوسری جانب مودی کی انتہا پسند حکومت نے اپنے ہندو توا ایجنڈے پر گامزن ہے اور مقبوضہ کشمیر میں مزید 23 ملازمین کو جبری برطرف کر دیا ہے۔ مودی سرکار اس سے قبل بھی کشمیریوں کی جدوجہد جہد آزادی کو سلب کرنے کے لیے انسانیت سوز اقدام کرتی رہی ہے لیکن ان کے جذبہ حریت کو نہ دبا پائی جس کے بعد اب ان کے معاشی قتل عام کا سلسلہ شروع کر دیا ہے۔ بی جے پی حکومت نے اپنے اسی مذموم ایجنڈے پر عمل کرتے ہوئے IIOJK کے مزید 23 مزید ملازمین کو نوکریوں سے برخاست کر دیا ہے اور ان کی برطرفی کے لیے جھوٹے جواز تراشے گئے ہیں۔,World
632,سوئٹزرلینڈ میں برقع پہننے پر پابندی عائد,https://urdu.arynews.tv/swiss-burqa-ban-public-places/,سوئٹزرلینڈ میں یکم جنوری سے عوامی مقامات پر برقع پہننے پر پابندی عائد کردی گئی ہے، خلاف ورزی پر نو سو پاؤنڈ جرمانہ عائد کیا جائے گا۔ بین الاقوامی خبر رساں ادارے کیرپورٹکے مطابق سوئس پیپلزپارٹی نے پابندی کا بل 2021 میں ریفرنڈم کے ذریعے پاس کرایا تھا۔ سوئٹزرلینڈ کی مسلم تنظیموں نے حکومت کے اس اقدام کی شدید مذمت کی ہے اور کہا ہے اس کے پیچھے وہی عناصر ہیں جنہوں نے 2009 میں مسجدوں سے اذان پر پابندی لگائی تھی۔ واضح رہے کہ اس سے قبل بھارت ممبئی ہائی کورٹ تعلیمی اداروں میں مسلمان لڑکیوں کے برقعہ پہننے اور نقاب کرنے کی اجازت دینے سے صاف انکار کرچکی ہے۔ ممبئی میں واقع کالج کی نو مسلم طالبات نے ممبئی ہائی کورٹ میں کالج انتظامیہ کے نافذ کردہ ڈریس کوڈ کے خلاف درخواست دائر کی تھی۔ مسلم طالبات نے درخواست میں مؤقف اختیار کیا تھا کہ ڈریس کوڈ سے ان کی پرائیویسی، وقار اور مذہبی آزادی کے بنیادی حقوق کی خلاف ورزی ہوتی ہے۔ درخواست گزاروں نے کہا تھا کہ کوئی بھی تعلیمی ادارہ ڈریس کوڈ کے معاملے میں زبردستی نہیں کر سکتا لہٰذا ہماری درخواست پر پابندی ہٹائی جائے۔ جسٹس اے ایس چندورکر اور جسٹس راجیش پاٹل پر مشتمل بینچ نے یہ کہتے ہوئے درخواست مسترد کی کہ ہم چیمبر ٹرامبے ایجوکیشن سوسائٹی (سی ٹی ای ایس) کے این جی آچاریہ اور ڈی کے مراٹھے کالج کے فیصلے میں مداخلت نہیں کر سکتے۔ ججز کا کہنا تھا کہ ہماری نظر میں تجویز کردہ ڈریس کوڈ آئین کے آرٹیکل 19(1) (a) اور آرٹیکل 25 کے تحت درخواست گزاروں کے حقوق کی خلاف ورزی نہیں کر سکتا۔,World
633,جرمنی میں حکومت کا تین جماعتوں پر مشتمل مخلوط اتحاد ٹوٹ گیا,https://urdu.arynews.tv/germany-coalition-government-falls-apart/,امریکا میں ڈونلڈ ٹرمپ کی کامیابی کے چند گھنٹوں بعد یورپ کی سب سے بڑ ی معیشت میں سیاسی افراتفری پھیل گئی ہے، جرمنی میں حکومت کا تین جماعتوں پر مشتمل مخلوط اتحاد ٹوٹ گیا۔ اپوزیشن نے چانسلر اولاف شولس سے اتعماد کا ووت لینے کا مطالبہ کر دیا، جرمن چانسلر اولاف شولس نے اپنے وزیر خزانہ کو اقتصادی امور پر اختلافات کے سبب یہ کہہ کر برطرف کر دیا کہ انہیں وزیر خزانہ کرسٹیان لنڈنر پر بھروسہ نہیں رہا۔ اس اعلان کے فوری بعد ایف ڈی پی فری ڈیموکریٹک پارٹی نے شولس کی کابینہ میں شامل اپنے تمام وزرا کے استعفے سونپ دیے اور حکومت سے ا تحاد ختم کر دیا۔ جرمن چانسلر اولاف شولس کا کہنا کہ وہ آئندہ برس جنوری میں اعتماد کا ووٹ حاصل کریں گے، ناکامی کی صورت میں امرچ 2025 میں قبل از وقت نئے عام انتخابات ہونے کا بھی امکان ہے۔,World
634,پیوٹن کی ڈونلڈ ٹرمپ کو انتخاب میں کامیابی پر مبارکباد,https://urdu.arynews.tv/putin-congratulates-trump-victory/,ڈونلڈ ٹرمپ کو صدارتی انتخاب میں کامیابی پر روسی صدر ولادیمیر پیوٹن نے مبارکباد پیش کی ہے۔ بین الاقوامی خبر رساں ادارے کیرپورٹکے مطابق روسی صدر ولادیمیر پیوٹن اپنے بیان میں کہا کہ روس امریکا کے ساتھ تعلقات کی بحالی کے لیے تیار ہے۔ روسی صدر کا کہنا تھا کہ انہیں امید ہے امریکا سمجھ لے گا کہ روس پر پابندیاں لگانے کی ضرورت نہیں اور ہماری سرحدوں پر تنازعات کے لیے اکسانے کا بھی فائدہ نہیں ہوگا۔ روسی صدر کا واشنگٹن ماسکو تعلقات کے حوالے سے کہنا تھا کہ بال امریکا کے کورٹ میں ہے، ٹرمپ کی جانب سے روس سے تعلقات بحالی کی خواہش پر توجہ دینے کی ضرورت ہے۔ اس سے قبل والڈائی فورم سے خطاب کرتے ہوئے روسی صدر کا کہنا تھا کہ دنیا کو ماسکو کی ضرورت ہے واشنگٹن یا برسلز کچھ نہیں کر سکتے، امریکا اور اس کے اتحادی اپنی تسلط پسندانہ خواہشات پر عمل پیرا ہیں۔ انہوں نے کہا کہ عالمی سیاست کا بہاؤ مغرب کی خواہشات کے خلاف چل رہا ہے دنیا مٹتی ہوئی بالادستی کی دنیا سے بڑھتی ہوئی کثیر قطبیت کی طرف جارہی ہے، پرانے تسلط پسند جو دنیا پر حکمرانی کرنے کے عادی تھیاب ان کی بات نہیں سنی جا رہی۔ روسی صدر کا کہنا تھا کہ مغرب کے اپنے استثنیٰ کے بارے میں عقائد عالمی المیے کا باعث بن سکتیہیں کوئی ضمانت نہیں دے سکتا کہ مغرب اپنی پوزیشن کیلئے جوہری ہتھیاروں کا سہارا نہیں لے گا۔,World
635,امریکی پولیس 40 بندروں کو کیوں تلاش کر رہی ہے؟,https://urdu.arynews.tv/40-test-monkeys-on-the-loose-in-us/,امریکا کی ریاست جنوبی کیرولائنا میں 40 بندروں کو تلاش کرنے والی پولیس نے شہریوں سے ایپل کی ہے کہ وہ اس بارے میں معلومات حکام سے شیئر کریں۔ میڈیا رپورٹس کے مطابق جنوبی کیرولائنا کے ایک تحقیقی مرکز الفا جینیسز سے بڑی تعداد میں بندروں کے فرار ہونے کی اطلاع ملی تو پولیس حرکت میں آگئی۔ پولیس نے بتایا کہ ہمارے افسران بندروں کا سراغ لگانے اور انہیں پکڑنے کیلیے الفا جینیسز کے حکام سے رابطے میں ہیں۔ فیس بُک پر محکمہ پولیس کی جانب سے شہریوں کیلیے پیغام جاری کیا گیا کہ بندروں کو پکڑنے کیلیے علاقے کے کچھ مقامات پر جال بچھا دیے ہیں اور فرار جانوروں کو تلاش کرنے کی کوشش میں تھرمل امیجنگ کیمروں کا استعمال کر رہے ہیں۔ پیغام میں کہا گیا کہ شہری بندروں کو گھروں میں داخل ہونے سے روکنے کیلیے دروازے اور کھڑکیاں بند رکھیں، اگر وہ کسی فرار بندر کو دیکھتے ہیں تو فوراً 911 پر اطلاع دیں اور ان کے قریب جانے سے گریز کریں۔ الفا جینیسز اعلیٰ ترین معیار کی غیر انسانی پرائمیٹ مصنوعات اور بائیو ریسرچ سروسز فراہم کرتا ہے۔ مفرور بندروں کی نسل کے بارے میں واضح نہیں کیا گیا تاہم کمپنی کی ویب سائٹ کے مطابق یہ مکاک اور کیپوچن بندروں پر تحقیق کرتے ہیں۔ واضح رہے کہ ماضی میں دیکھ بھال میں کئی بندروں کی موت کے بعد کمپنی محکمہ زراعت کے ریڈار پر آئی تھی۔,World
636,اسرائیل کیخلاف نسل کشی کیس میں ایک اور ملک حصہ بن گیا,https://urdu.arynews.tv/ireland-to-join-south-africas-icj-genocide-case-against-israel/,جنوبی افریقا کے اسرائیل کیخلاف نسل کشی کیس میں آئرلینڈ  نے بھی حصہ بننے کا اعلان کر دیا۔ بین الاقوامی میڈیا رپورٹس کے مطابق وزیر خارجہ نے کہا کہ آئرلینڈ بھی عالمی عدالت انصاف میں جنوبی افریقہ کی درخواست کاحصہ بنے گا، آئرلینڈ عالمی عدالت کا حامی اور عالمی قانون و احتساب کیلئے پرُعزم ہے۔ آئرش پارلیمنٹ نے اسرائیل کی جانب سےنسل کشی کی مذمتی قرارداد منظور کر لی ہے۔ اس سے قبل اسپین، بولیویا، کولمبیا، میکسیکو، ترکیہ، چلی اور لیبیا سمیت کئی ممالک درخواست کا حصہ بن چکے ہیں۔ جنوبی افریقا نے آئی سی جے میں اسرائیل کی نسل کشی کے ثبوت جمع کرادیے۔ صدر سیرل رامافوسا کے دفتر نے ایک بیان میں کہا ہے کہ جنوبی افریقا نے غزہ میں اسرائیل کی طرف سے کی گئی نسل کشی کے ثبوت بین الاقوامی عدالت انصاف (آئی سی جے) میں جمع کرائے ہیں۔ ایوان صدر نے کہا کہ ان دستاویز میں ایسے شواہد موجود ہیں جو ظاہر کرتے ہیں کہ اسرائیل کی حکومت نے غزہ میں رہنے والے فلسطینیوں کی تباہی کو فروغ دے کر کس طرح نسل کشی کے معاہدے کی خلاف ورزی کی ہے۔ جنوبی افریقہ کی طرف سے لائے گئے مقدمے میں، آئی سی جے ان الزامات پر غور کر رہا ہے کہ اسرائیل غزہ پر اپنی جنگ میں نسل کشی کر رہا ہے۔ اس معاملے میں ایک ابتدائی فیصلہ پہلے ہی دیا جا چکا ہے، عدالت نے اسرائیل کو نسل کشی پر اکسانے کی روک تھام اور سزا دینے اور انسانی امداد کی دفعات میں اضافہ کرنے کا حکم دیا ہے۔ جنوبی افریقا نے کہا ہے کہ آئی سی جے کے قوانین کے مطابق نام نہاد میموریل، جو کہ اسرائیل کے خلاف جنوبی افریقا کے اہم کیس کو ریکارڈ کرنے والی دستاویز ہے کو منظر عام پر نہیں لایا جا سکتا ہے۔ ایوان صدر نے کہا کہ ثبوت 750 سے زیادہ صفحات پر مشتمل متن میں ہے۔ میموریل میں ایسے شواہد موجود ہیں جو ظاہر کرتے ہیں کہ اسرائیل نے کس طرح نسل کشی کے کنونشن کی خلاف ورزی کی ہے۔ غزہ میں رہنے والے فلسطینیوں کی تباہی کو فروغ دینا انہیں تباہ کن ہتھیاروں کی ایک قسم سے مارنا انہیں انسانی امداد تک رسائی سے محروم کرنا زندگی کے حالات پیدا کرنا جن کا مقصد ان کی جسمانی تباہی ہے اور آئی سی جے کے متعدد عارضی اقدامات کو نظر انداز کرنا اور ان کی خلاف ورزی کرنا بھوک کو جنگ کے ہتھیار کے طور پر استعمال کرنا اور بڑے پیمانے پر موت اور فلسطینیوں کی جبری نقل مکانی کے ذریعے غزہ کو خالی کرنے کے اسرائیل کے مقاصد کو آگے بڑھانا,World
637,’دنیا کو روس کی ضرورت ہے امریکا یا مغرب کی نہیں‘,https://urdu.arynews.tv/world-needs-russia-putin/,روسی صدر ولادیمیر پیوٹن نے کہا ہے کہ دنیا کو روس کی ضرورت ہے۔ والڈائی فورم سےخطاب ہوئے پیوٹن نے کہا کہ دنیا کو ماسکو کی ضرورت ہے واشنگٹن یا برسلز کچھ نہیں کر سکتے، امریکا اور اس کے اتحادی اپنی تسلط پسندانہ خواہشات پر عمل پیرا ہیں۔ انہوں نے کہا کہ عالمی سیاست کا بہاؤ مغرب کی خواہشات کے خلاف چل رہا ہے دنیا مٹتی ہوئی بالادستی کی دنیا سے بڑھتی ہوئی کثیر قطبیت کی طرف جارہی ہے، پرانے تسلط پسند جو دنیا پر حکمرانی کرنے کے عادی تھےاب ان کی بات نہیں سنی جا رہی۔ روسی صدر کا کہنا تھا کہ مغرب کے اپنے استثنیٰ کے بارے میں عقائد عالمی المیے کا باعث بن سکتےہیں کوئی ضمانت نہیں دے سکتا کہ مغرب اپنی پوزیشن کیلئے جوہری ہتھیاروں کا سہارا نہیں لےگا۔ پیوٹن نے کہا کہ امریکا اور اس کے اتحادی اب بھی دہشت گردی اور نسل کشی کو جواز بناتے ہیں۔,World
638,کاملا ہیرس کی شکست کے بعد جوبائیڈن کا قوم سے پہلا خطاب,https://urdu.arynews.tv/us-elections-2024-joe-biden-address-nation-7-november-2024/,واشنگٹن: امریکی صدر جوبائیڈن نے اعلان کیا ہے کہ 20 جنوری 2025 کو پُرامن طور پر اقتدار کی منتقلی ہو جائے گی۔ صدارتی انتخاب میں کاملا ہیرس کی شکست کے بعد قوم سے اپنے پہلے خطاب میں جوبائیڈن نے کہا کہ کاملا ہیرس نے بہترین انتخابی مہم چلائی جس پر فخر کرتے ہیں۔ جوبائیڈن نے کہا کہ امریکی قوم نے جو انتخاب کیا ہے ہم اس کو قبول کرتے ہیں، امریکا کا الیکٹورل سسٹم شفاف ہے عوام کا فیصلہ قبول کرتے ہیں، امریکی انتظامیہ نومنتخب صدر ڈونلڈ ٹرمپ کی ٹیم کے ساتھ ملک کی ترقی کیلیے کام کرے گی۔ انہوں نے مزید کہا کہ ہم نے تاریخی صدارت کی اور اب امریکا کی مضبوط معیشت چھوڑ کر جا رہے ہیں، انتخابات میں شکست کا مطلب یہ نہیں کہ ہم ہار مان لیں گے بلکہ جمہوریت میں عوام کی رائے ہمیشہ مقدم ہوتی ہے۔ گزشتہ روز جوبائیڈن نے ڈونلڈ ٹرمپ کو فون کر کے صدارتی انتخاب میں کامیابی پر مبارکباد پیش کی تھی اور انہیں ملاقات کیلیے وائٹ ہاؤس آنے کی دعوت بھی دی تھی۔ امریکی صدر نے نائب صدر و امیدوار ڈیموکریٹک پارٹی کاملا ہیرس کو بھی فون کیا تھا۔ قبل ازیں، کاملا ہیرس نے شکست کے بعد ہاورڈ یونیورسٹی سے خطاب میں انتخابی مہم میں ساتھ دینے والوں کا شکریہ ادا کرتے ہوئے کہا تھا کہ ہمیں نتائج کھلے دل سے تسلیم کرنے چاہئیں۔ ان کا کہنا تھا کہ الیکشن میں ہار مانتی ہوں، اقتدار کی پر امن منتقلی یقینی بنانے کیلیے پرعزم ہیں، ہم ہمت نہیں ہاریں گے ہماری جدوجہد جاری رہے گی اور ہماری جدوجہد امریکا کے بہتر مستقبل کیلیے ہے۔,World
639,مقبوضہ کشمیر میں بھارتی فوج کو نئے مشین پستول ’اسمی‘ کی فراہمی,https://urdu.arynews.tv/kashmir-media-service-indian-army-pistol/,کشمیر میڈیا سروس کا کہنا ہے کہ مقبوضہ کشمیر میں شہریوں کی زندگی میں بڑھتی فوجی مداخلت جاری ہے۔ کے ایم ایس کی رپورٹ کے مطابق کشمیریوں کی زندگی کے لیے بڑھتے ہوئے خطرات کے حوالے سے خدشات ہیں، بھارتی فوج کو نئے مشین پستول ’اسمی‘ کی فراہمی کی گئی ہے۔ اسمی ایک پستول کے ساتھ ساتھ سب مشین گن کے طور پر بھی کام کرتا ہے جسے ڈیفنس ریسرچ اینڈ ڈیولپمنٹ آرگنائزیشن کے تعاون سے ڈیزائن کیا گیا ہے۔ کشمیر میڈیا سروس کا کہنا ہے کہ اسے گھروں پر چھاپوں اور دیگر کارروائیوں کے دوران استعمال کیا جاتا ہے۔ سول سوسائٹی کے ارکان نے پستول پر پابندی لگانے کا مطالبہ کیا ہے۔ علاوہ ازیں مقبوضہ کشمیرکی اسمبلی نے دفعہ 370 کی بحالی کے لئے قرارداد منظورکرلی ہے، جس کا مقصد ان خصوصی آئینی شقوں کو بحال کرانا ہے جن کے تحت جموں و کشمیر کو خود مختاری حاصل تھی۔ بھارتی حکومت نے دفعہ  370 کو 5 اگست 2019 کو یکطرفہ طور پر منسوخ کیا تھا، بی جے پی کے ارکان نے قرارداد کی مخالفت کی جبکہ ارکان اسمبلی کی اکثریت سے اس کی حمایت کی ہے۔ کے ایم ایس کا کہنا ہے کہ نائب وزیر اعلیٰ اور نیشنل کانفرنس کے رہنما سریندر سنگھ چودھری نے قرارداد پیش کی تھی۔,World
640,افغانستان میں افیون کی کاشت میں اضافے سے عالمی سلامتی و صحت کو خطرہ,https://urdu.arynews.tv/growing-opium-cultivation-in-afghanistan/,افغانستان میں پابندی کے باوجود افیون کی کاشت میں 19 فیصد اضافہ ہوا ہے۔ افیون کی بڑھتی ہوئی کاشت سے عبوری افغان حکومت کی گرفت کی کمزوری نمایاں ہو گئی۔ طالبان انتظامیہ کی ناکام حکمرانی دراصل افیون کی کاشت کو روکنے میں ناکامی کی وجہ بنی ہے۔ منظم حکمت عملی نہ ہونے کے باعث شمال مشرقی افغانستان میں افیون کی کاشت میں مسلسل اضافہ ہورہا ہے۔ کسانوں کے لیے متبادل روزگار کی عدم دستیابی بھی افیون کی کاشت  اضافہ کا سبب بن رہی ہے۔ بدخشاں صوبے میں کسانوں پر ظلم بھی پائیدار حل کی کمی کو ظاہر کرتا ہے۔ منافع بخش افیون منڈی میں قیمتیں $730 فی کلو تک پہنچ گئی ہیں۔ غیر قانونی منشیات کی تجارت، افغان حکام کی ناکامی کے باعث عالمی سطح پر منشیات سے وابستہ مسائل کو بڑھا رہی ہے۔ خطے میں عبوری افغان حکومت کی افیون کی روک تھام میں ناکامی، عالمی صحت اور سلامتی کو خطرے میں ڈال رہی ہے۔,World
641,’فوج منظم منتقلی کا احترام اور سیاست سے دور رہے گی‘,https://urdu.arynews.tv/us-pentagon-will-respect-orderly-transition/,"وزیر دفاع نے کہا ہے کہ امریکی پینٹاگون منظم منتقلی کا احترام کرے گا اور سیاست سے دور رہے گا۔ وزیر دفاع لائیڈ آسٹن نے کہا ہے کہ فوج مستقبل کی ٹرمپ انتظامیہ کے ""تمام قانونی احکامات” پر عملدرآمد کے لیے تیار ہے۔ آسٹن نے فوجیوں کو بھیجے گئے میمو میں کہا کہ پینٹاگون منظم منتقلی کی حمایت کرے گا جیسا کہ یہ ہمیشہ ہوتا ہے امریکی فوج اپنے اگلے کمانڈر اِن چیف کے پالیسی انتخاب کو انجام دینے کے لیے، اور اپنی سویلین چین آف کمانڈ کے تمام قانونی احکامات کی تعمیل کرنے کے لیے تیار رہے گی۔ ان کا کہنا تھا کہ امریکی فوج سیاسی میدان سے الگ کھڑی رہے گی اصولوں اور پیشہ ورانہ مہارت کے ساتھ اپنی جمہوریت کی حفاظت اور ان قابل قدر اتحادیوں اور شراکت داروں کے ساتھ کھڑے ہونے کے لیے جو ہماری سلامتی کو گہرا کرتے ہیں۔ امریکی صدارتی انتخاب 2024 میں ڈونلڈ ٹرمپ عہدۂ صدارت کے لیے لازمی 270 الیکٹورل ووٹ حاصل کرنے میں بالآخر کامیاب ہوگئے، اب وہ ایک بار پھر چار سالہ مدت کیلیے وائٹ ہاؤس کے مکین بن جائیں گے۔ برطانوی نشریاتی ادارے بی بی سی کی رپوٹ کے مطابق امریکہ میں 130 سال کے طویل عرصے کے بعد ڈونلڈ ٹرمپ پہلے صدر ہوں گے جو دوبار اس عہدے پر فائز ہوں گے اور 78 سال کی عمر میں امریکی صدر کے طور پر منتخب ہونے والے سب سے زیادہ عمر والے شخص بھی بن جائیں گے۔ نومنتخب صدر پیر 20 جنوری 2025 کو یو ایس کیپیٹل کمپلیکس میں اپنے عہدے کا حلف اٹھائیں گے، یہ امریکی تاریخ کا 60 واں صدارتی حلف ہوگا۔ اس تقریب کے دوران نومنتخب صدر اپنا افتتاحی خطاب بھی کریں گے۔ صدارتی انتخابات میں صورتحال پر گہری نظر رکھنے والے تجزیہ کاروں کو خدشات تھے کہ کچھ اہم ""سوئنگ” ریاستوں میں انتہائی سخت مقابلے نے نتائج کو غیر یقینی بنا دیا ہوگا۔ تاہم، نارتھ کیرو لائنا، جارجیا، پنسلوانیا اور وسکونسن میں توقع سے زیادہ کامیابی اور ریپبلکن ریاستوں میں فتوحات نے ٹرمپ کو صدارت حاصل کرنے کے لئے لازمی 270 الیکٹورل ووٹ حاصل کرنے میں مدد فراہم کی۔ کیا ڈونلڈ ٹرمپ اب صدر ہیں؟ اب سوال یہ پیدا ہوتا ہے کہ اس جیت کے بعد کیا ڈونلڈ ٹرمپ اب صدر بن گئے، جی نہیں! کیونکہ ٹرمپ ابھی صرف صدر اور ان کے ساتھی جے ڈی وینس نائب صدر منتخب ہوئے ہیں۔ 20جنوری 2025 کو باقاعدہ حلف اٹھائیں گے، جس کے بعد وہ قانونی طور پر صدارت کی کرسی اور اپنی ذمہ داریاں سنبھالیں گے۔ انتخابات اور حلف برداری کے درمیانی عرصے میں کیا ہوتا ہے؟ تمام درست ووٹوں کو حتمی نتائج میں شامل کرنے کا وہ عمل جسے ’الیکٹورل کالج‘ کہا جاتا ہے، انتخابی نتائج کی تصدیق کرتا ہے۔ ہر ریاست میں مختلف تعداد میں الیکٹورل کالج ووٹ دستیاب ہوتے ہیں۔ عام طور پر ریاستیں اپنے تمام الیکٹورل کالج ووٹ اسی امیدوار کو دیتی ہیں جو عوامی ووٹ میں فاتح قرار پاتا ہے جس کے بعد کانگریس 6 جنوری کو الیکٹورل کالج ووٹوں کی گنتی کرکے نئے صدر کے نام کی تصدیق کرتی ہے۔ آنے والے صدر اور نائب صدر اس دوران کیا کریں گے؟ نو منتخب صدر ڈونلڈ ٹرمپ اور ان کے ساتھی جے ڈی وینس اپنی ٹیم کے ساتھ صدر بائیڈن کی انتظامیہ سے اقتدار کی منتقلی کی تیاری کا کام کریں گے۔ اس دوران وہ وہ اپنی پالیسیوں کو مرتب اور حکومت کے اہم عہدوں کے لئے ممکنہ امیدواروں کی جانچ پڑتال شروع کریں گے۔ اس دوران ٹرمپ اور ان کی ٹیم کو قومی سلامتی کے امور سے متعلق خفیہ بریفنگز بھی ملنا شروع ہو جائیں گی۔ ساتھ ہی نئے صدر اور نائب صدر کو امریکی سیکرٹ سروس کی جانب سے سیکیورٹی بھی فراہم کردی جائے گی۔ امریکی روایت کے مطابق موجودہ صدر کی جانب سے نئے صدر کو وائٹ ہاؤس میں مدعو کیا جاتا ہے تاکہ تقریب حلف برداری میں شرکت اور اقتدار کی منتقلی پُرامن طریقے سے کی جاسکے۔",World
642,امریکا میں طیارہ گاڑی سے ٹکرا کر تباہ، ہلاکتیں,https://urdu.arynews.tv/plane-crashes-into-car-after-aborted-takeoff-in-arizona/,امریکا میں چھوٹا طیارہ گاڑی سے ٹکرا کر تباہ ہوگیا جس کے نتیجے میں 5 افراد ہلاک ہوگئے۔ غیرملکی خبررساں ادارے کی رپورٹ کے مطابق امریکی ریاست ایریزونا میں ایچ اے 420 چھوٹا طیارہ ٹیک آف کے دوران گاڑی سے ٹکرا کر تباہ ہوگیا۔ حادثے کے نتیجے میں گاڑی کے ڈرائیور سمیت طیارے میں سوار پانچ افراد ہلاک ہوگئے۔ رپورٹ کے مطابق طیارے کے پائلٹ کو تشویش ناک حالت میں اسپتال منتقل کردیا گیا ہے۔ طیارہ حادثے کے بعد آگ بھڑک اٹھی جبکہ فائر بریگیڈ حکام نے کئی گھنٹوں تک سڑک کو بلاک کرکے آگ پر قابو پایا۔ طیارہ حادثے میں ہلاک ہونے والے افراد کی شناخت 43 سالہ اسپینسر، 48 سالہ رسٹن رینڈؒل، 44 سالہ ڈریو کمبال اور 12 سالہ گراہم کمبال کے ناموں سے ہوئی ہے۔ رپورٹ کے مطابق ایچ اے 420 بزنس جیٹ ہے، جس میں چھ سیٹیں ہیں اور 1600 میل اس کی رینج ہے جس کی رفتار 483 میل فی گھنٹہ ہے، یہ مینوفیکچرر ہونڈا جیٹ کی طرف سے تیار کردہ پہلا طیارہ بھی تھا۔ ایف ایف اے، نیشنل ٹرانسپورٹیشدن سیفٹی بورڈ، اور پولیس طیارہ حادثے کی تحقیقات کریں گے۔,World
643,یقین ہے ٹرمپ غزہ پر اسرائیلی جنگ رکوائیں گے، فرانس,https://urdu.arynews.tv/trump-will-stop-the-israeli-war-on-gaza-france/,فرانسیسی وزیرخارجہ نے کہا ہے کہ یقین ہےٹرمپ غزہ پر اسرائیلی جنگ رکوائیں گے۔ امریکی صدارتی انتخاب میں ٹرمپ کی کامیابی پر فرانسیسی وزیر خارجہ نے کہا کہ ٹرمپ کی جیت غزہ پر اسرائیل کی جنگ کو ختم کرنے کیلئے موقع ہے کیونکہ ٹرمپ کئی بار کہہ چکے اسرائیل کو غزہ میں جنگ کو جلد ختم کرنا چاہیے۔ ایران امریکی صدارتی انتخاب میں ڈونلڈ ٹرمپ کی دوبارہ کامیابی پر ایران نے ردعمل کا اظہار کیا ہے۔ حکومتی ترجمان فاطمہ مہاجرانی نے بیان میں کہا کہ امریکا میں کوئی بھی صدر بنے ہمیں فرق نہیں پڑتا امریکا میں صدارتی انتخابات کا ہم سے زیادہ تعلق نہیں ہے۔ ترجمان نے کہا کہ امریکا اور ایران کی عمومی پالیسیاں مستقل ہیں ایک کی جگہ دوسرے کے آنے سے کوئی خاص تبدیلی نہیں آئےگی۔ ان کا کہنا تھا کہ ہمیں ٹرمپ کی دوبارہ جیت سےکوئی خدشہ نہیں ہے ہمارے لیے دونوں امریکی صدارتی امیدواروں میں کوئی فرق نہیں، امریکی انتخابی نتائج ایرانی عوام کی روزمرہ زندگی پر اثر نہیں ڈالیں گے۔ چین چینی وزارت خارجہ کی ترجمان ماؤننگ نے صدارتی انتخاب امریکا کا اندرونی معاملہ قرار دے دیا اور کہا ہم امریکی عوام کی رائے کا احترام کرتے ہیں۔ چینی مصنوعات پر ساٹھ فیصد ٹیرف لگانے کے سوال پر ترجمان نے کہا اس طرح کے فرضی سوالات کا جواب نہیں دیتے، ٹرمپ نے چینی درآمدات پر ساٹھ فیصد سے زیادہ ٹیرف لگانے اور چین کی سب سے زیادہ پسندیدہ ملک کی تجارتی حیثیت ختم کرنے کی تجویزپیش کی ہے، چین ہر سال چار سو بلین ڈالر سے زیادہ کی اشیا امریکا کو فروخت کرتا ہے۔ ٹرمپ نومنتخب امریکی صدر ڈونلڈ ٹرمپ نے کہا ہے کہ کوئی نئی جنگ شروع نہیں کروں گا بلکہ جاری جنگوں کو بھی ختم کروں گا۔ ری پبلکن امیدوار ڈونلڈ ٹرمپ دوسری بار امریکا کے صدر منتخب ہوگئے۔ وہ 277 الیکٹورل ووٹ لے کر حریف امیدوار کاملا ہیرس پر بھارتی برتری سے کامیاب ہوئے ہیں۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماؤں اور ووٹرز سے پہلے خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ ڈونلڈ ٹرمپ نے کہا کہ ایسی جیت کبھی نہیں دیکھی گئی۔ قوم نے تاریخ رقم کر دی اور یہ عوام کی کامیابی ہے۔ امریکا اب نئی بلندیوں پر جائے گا اور میرا اگلا دور امریکا کے لیے سنہرا دور ہوگا۔ نومنتخب صدر نے اس عزم کا اظہار کیا کہ وہ کوئی نئی جنگ شروع نہیں کریں گے بلکہ دنیا میں جو جنگیں جاری ہیں، ان کو بھی ختم کروں گا۔ امریکا کو محفوظ، مضبوط اور خوشحال بنا کر دوبارہ عظیم ملک بناؤں گا۔ انہوں نے کہا کہ امریکا کو درپیش تمام چیلنجز سے نمٹنے کے لیے تیار ہیں۔ ہم امریکا کو محفوظ بنائیں گے اور اس کی سرحدوں کو سیل کریں گے۔ اب جو بھی یہاں آئے گا، وہ قانونی طریقے سے ہی آئے گا۔,World
644,ٹرمپ کی کامیابی اور جنگ بندی پر حزب اللہ کا دوٹوک اعلان,https://urdu.arynews.tv/hezbollahs-hope-not-tied-to-any-us-administration/,حزب اللہ کے رہنما نے کہا ہے کہ لبنان میں جنگ روکنے کی کسی بھی کوشش کا خیرمقدم کریں گے۔ الجزیرہ کے مطابق حزب اللہ کے قانون ساز ابراہیم الموسوی سے جب ٹرمپ کی انتخابی فتح کے بارے میں پوچھا گیا تو انہوں نے کہا کہ ٹرمپ کی کامیابی کےبعدامریکی پالیسی میں اہم تبدیلی کی توقع نہیں اقتدار میں تبدیلی ہو سکتی ہے لیکن اسرائیل سے متعلق امریکا کی پالیسی ایک ہے۔ انہوں نے کہا کہ حزب اللہ لبنان میں جنگ کو روکنے کی کسی بھی کوشش کا خیرمقدم کرتی ہے لیکن کسی خاص امریکی انتظامیہ سے جنگ بندی کی امید نہیں رکھتی۔ ان کا کہنا تھا کہ ہم اقدامات اور امریکا کی جانب سے فیصلے دیکھنا چاہتے ہیں۔ الجزیرہ کی رپورٹ کے مطابق سربراہ حزب اللہ نعیم قاسم نے لبنانی عوام سے خطاب میں اعلان کیا کہ ہمارے دسیوں ہزار تربیت یافتہ جنگجو اسرائیل سے لڑنے کیلیے تیار ہیں۔ نعیم قاسم نے کہا کہ ہماری جنگ صرف جنگی میدان میں ہی ختم ہوگی سیاسی میدان میں نہیں، فلسطینی کاز ثابت قدم ہے اور اسرائیلی جارحیت کے باوجود فتح حاصل کرے گا۔,World
645,’حماس اور حزب اللہ کی مزاحمت کا مطلب اسرائیل کی شکست ہے‘,https://urdu.arynews.tv/resistance-by-hamas-and-hezbollah-means-israels-defea/,ایرانی سپریم لیڈر آیت اللہ خامنہ ای نے کہا ہے کہ حماس اور حزب اللہ کی مزاحمت کا مطلب اسرائیل کی شکست ہے۔ اپنے بیان میں انہوں نے کہا کہ ایرانی حمایت یافتہ گروپ چار دہائیوں سے اسرائیل کو پسپا کر رہے ہیں اسرائیل نے حماس کوختم کرنا چاہا لیکن عام لوگوں کا قتل عام کیا۔ آیت اللہ خامنہ ای نے کہا کہ اسرائیل پوری دنیا کے سامنے بےنقاب ہو چکا ہے دنیا نے فلسطین کے مسئلے پر صرف مذمت کی اور کچھ نہیں کیا۔ ان کا کہنا تھا کہ اسرائیل سمجھتا ہے چند رہنماؤں کو شہید کر کے فلسطینی مزاحمت دباسکتا ہے حماس لڑ رہی ہے اور اس کا مطلب صہیونی حکومت کی شکست ہے۔ الجزیرہ کی رپورٹ کے مطابق سربراہ حزب اللہ نعیم قاسم نے لبنانی عوام سے خطاب میں اعلان کیا کہ ہمارے دسیوں ہزار تربیت یافتہ جنگجو اسرائیل سے لڑنے کیلیے تیار ہیں۔ نعیم قاسم نے کہا کہ ہماری جنگ صرف جنگی میدان میں ہی ختم ہوگی سیاسی میدان میں نہیں، فلسطینی کاز ثابت قدم ہے اور اسرائیلی جارحیت کے باوجود فتح حاصل کرے گا۔,World
646,آسٹریلیا میں کس عمر تک کے بچے سوشل میڈیا استعمال نہیں کر سکیں گے؟,https://urdu.arynews.tv/australia-ban-social-media-for-children/,سڈنی: آسٹریلیا میں بچوں کے سوشل میڈیا کے استعمال پر دنیا کی سخت ترین پابندی کی تیاری کی جا رہی ہے۔ روئٹرزکے مطابق آسٹریلیا میں 16 سال سے کم عمر بچوں کے سوشل میڈیا کے استعمال پر بڑی اور سخت پابندی کے لیے قانون سازی کی جا رہی ہے، ان اقدامات کو ایک ایسا پیکج کہا جا رہا ہے جو دنیا میں منفرد ہوگا، اور اس کے اگلے برس قانون بننے کا امکان ہے۔ آسٹریلیا کے وزیر اعظم انتھونی البانیز نے جمعرات کو کہا کہ مجوزہ قوانین اگلے ہفتے پارلیمنٹ میں پیش کیے جائیں گے، جن کا مقصد سوشل میڈیا کے نقصان کو کم کرنا ہے جو آسٹریلوی بچوں کو پہنچ رہا ہے، انھوں نے کہا ہم والدین کے ساتھ ہیں جو بچوں کی آن لائن حفاظت کے بارے میں پریشان ہیں۔ اس سلسلے میں آسٹریلیا ایک ایسے ’ایج ویری فکیشن سسٹم‘ کی آزمائش کر رہا ہے جس کی مدد سے 16 سال سے کم عمر کے بچوں کو سوشل میڈیا پلیٹ فارمز تک رسائی سے روکا جائے گا، اس کے علاوہ بھی کئی ایسے اقدامات کیے جائیں گے جو سخت ترین کنٹرول پر مشتمل ہوں گے، آج ایسے اقدامات کسی ملک نے نہیں اٹھائے۔ وزیر اعظم البانیز نے ایک نیوز کانفرنس میں کہا ’’سوشل میڈیا ہمارے بچوں کو نقصان پہنچا رہا ہے اور میں اس پر وقت مانگ رہا ہوں۔‘‘ انھوں نے سوشل میڈیا کے ضرورت سے زیادہ استعمال سے بچوں کی جسمانی اور ذہنی صحت کو لاحق خطرات کا حوالہ دیا، ان کا کہنا تھا کہ خاص طور پر لڑکیوں کو ان کی تصاویر کی نقصان دہ عکاسی اور لڑکوں کی جانب سے زن بیزار کمنٹس سے خطرات لاحق ہیں۔ انھوں نے کہا کہ چودہ سالہ عمر کے بچے اگر اس طرح کی نقصان دہ چیزیں حاصل کر رہے ہیں تو یہ تشویش ناک بات ہے، کیوں کہ اس عمر میں وہ زندگی کی تبدیلیوں سے گزرتے ہیں اور ان کے خیالات پختگی حاصل کرتے ہیں، چناں چہ اس مشکل وقت میں انھیں سننا اور عمل کرنا ہوتا ہے۔ واضح رہے کہ بہت سے ممالک نے پہلے ہی قانون سازی کے ذریعے بچوں کے سوشل میڈیا کے استعمال کو روکنے کا عزم کیا ہے، تاہم آسٹریلیا کی پالیسی سب سے سخت ہے۔ ابھی تک کسی بھی ملک نے عمر کی توثیق کے کے لیے بائیو میٹرکس یا حکومتی شناخت کو استعمال کرنے کی کوشش نہیں کی ہے، آسٹریلیا ان دونوں طریقوں کی آزمائش کر رہا ہے۔ آسٹریلیا کی تجاویز دنیا کی پہلی تجاویز ہیں جن میں سب سے زیادہ عمر کی حد مقرر کی گئی ہے، یعنی 16 سال، اور ان میں نہ تو والدین کی رضامندی کے لیے کوئی چھوٹ دی گئی ہے، نہ ہی پہلے سے موجود اکاؤنٹس کے لیے کوئی چھوٹ ہوگی۔,World
647,تازہ اور خالص ہوا فروخت کے لیے دستیاب!,https://urdu.arynews.tv/fresh-and-clean-air-available-for-sale/,اس وقت دنیا کو موسمیاتی تبدیلی اور بڑھتی آلودگی کا سامنا ہے ایسے میں ایک ملک نے تازہ اور خالص ہوا فروخت کے لیے پیش کر دی ہے۔ دنیا موسمیاتی تبدیلی اور بڑھتی آلودگی کے خطرے سے دوچار ہے اور کئی ملکوں میں تو فضا انسانی صحت کے لیے انتہائی تشویشناک ہوچکی ہے اور لوگ تازہ وخالص ہوا کو ترسنے لگے ہیں۔ کہتے ہیں کہ خوشبو اور ہوا کو قید نہیں کیا جا سکتا ہے، لیکن ترقی کے اس دور میں اٹلی نے ہوا وہ بھی خالص کو قید کر کے بیچنے کا پروگرام شروع کر دیا ہے۔ غیر ملکی میڈیا کے مطابق کمیونیکیشن کمپنی اٹلی کمیونیکا نے، اٹلی کے خوبصورت اور صحت افزا تفریحی مقام جھیل کومو کی تازہ اور قدرتی ہوا کو کین میں بند کر کے فروخت کرنا شروع کر دیا ہے اور اس قدرتی اثاثے کی قیمت فی کین 11 ڈالرز مقرر کی ہے۔ رپورٹ کے مطابق مذکورہ کین میں جھیل کومو کی فضا سے 400 ملی لیٹر ہوا جمع کی جاتی ہے جو 100 فیصد تصدیق شدہ تازہ اور قدرتی ہوا ہے۔ یہ تفریحی مقام نہ صرف اٹلی کے عوام بلکہ دنیا بھر کے سیاحوں میں مشہور ہے اور ہر سال لاکھوں سیاح یہاں گھومنے پھرنے آتے ہیں۔ لومبارڈی ٹورازم بیورو کے مطابق 2023 میں 5.6 ملین سے زیادہ سیاحوں نے لیک کومو کا دورہ کیا اور یہ تعداد مسلسل بڑھ رہی ہے۔ سیاحوں کی اتنی بڑی تعداد کا فائدہ اٹھاتے ہوئے کمپنی کی مارکیٹنگ کے ماہر ڈیوڈ ابگنل نے جھیل کومو کے پوسٹرز بیچنا شروع کر دیے ہیں اور اس کے ساتھ ایک ای کامرس سائٹ بنائی ہے جس کے ذریعے مذکورہ مقام کی تازہ ہوا کین میں فروخت کرکے آن لائن فروخت کی جاتی ہے۔ واضح رہے کہ جھیل کومو ایک ایسا مقام ہے جو اپنی خوبصورتی کے باعث مشہور شخصیات کے لیے پرکشش رہا ہے اور یہاں House of Gucci اور Casino Royale جیسی مشہور زمانہ فلموں کی شوٹنگز ہو چکی ہے۔ Comments Comments,World
648,ڈونلڈ ٹرمپ کی جیت پر یوکرین کیوں تشویش میں مبتلا ہے؟,https://urdu.arynews.tv/trumps-victory-us-withdraws-support-ukraine/,ڈونلڈ ٹرمپ کو امریکی صدارتی انتخابات میں کامیابی کے بعد یوکرین کے صدر ولودومیر زلنسکی کی جانب سے مبارکباد پیش کی گئی اور اس اُمید کا اظہار کیا گیا کہ ان کے صدر بننے کے بعد یوکرین میں امن و امان بحال ہوجائے گا۔ بین الاقوامی خبر رساں ادارے کی رپورٹ کے مطابق یوکرین کے صدر ولودومیر زلنسکی کی جانب سے دونوں ممالک کے درمیان باہمی تعاون پر بھی زور دیا گیا ہے مگر یوکرین اس حوالے سے تشویش میں بھی مبتلا ہے۔ رپورٹس کے مطابق یوکرین کی پریشانی کی وجہ یہ ہے کہ ڈونلڈ ٹرمپ نے انتخابی مہم کے دوران کئی بار کہا تھا کہ وہ امریکہ کا پیسہ دوسرے ممالک کی بجائے اپنے عوام پر خرچ کرنے کے خواہش مند ہیں، جبکہ اس دوران ٹرمپ نے یوکرین کو دی جانے والی امریکی فوجی اور اقتصادی مدد پر اعتراضات بھی اٹھائے تھے۔ یوکرین کو روس کے خلاف جنگ میں بائیڈن انتظامیہ کی جانب سے بڑے پیمانے پر حمایت حاصل تھی اور امریکا کی جانب سے یوکرینی فوج کو اہم عسکری اور مالی مدد فراہم کی جاتی رہی ہے۔ تاہم، زلنسکی کو ٹرمپ کی جیت سے یہ خدشہ ہے کہ امریکہ اس امداد کو محدود کردے گا۔ ٹرمپ کے بیانات سے یہ ظاہر ہوتا ہے کہ وہ روس اور یوکرین کے درمیان جنگ کے مخالف ہیں اور انہوں نے یہ بھی کہا تھا کہ وہ ’24 گھنٹوں میں جنگ کو روک سکتے ہیں۔ ٹرمپ نے تنازع کے حل کے لیے کچھ مقبوضہ علاقوں کو روس کے حوالے کرنے کا بھی مشورہ دیا تھا۔ ٹرمپ کا اپنی مہم کے دوران یہ بھی کہنا تھا کہ بائیڈن انتظامیہ امریکی عوام کے ٹیکس کی رقم کو یوکرین جیسے ملکوں پر خرچ کر رہی ہے جبکہ امریکہ کو ضرورت ہے کہ وہ پہلے اپنے مسائل کو حل کرے۔ ٹرمپ کا یوکرینی صدر کو ’شاندار سیلز مین‘ قرار دیتے ہوئے طنزیہ انداز میں کہنا تھا کہ وہ امریکہ سے 60 بلین ڈالر لے جاتے ہیں۔ ان کے ممکنہ نائب صدر جے ڈی وینس بھی یوکرین کی مدد کو لے کر عدم دلچسپی کا اظہار کرچکے ہیں۔ یوکرین میں اس بات کی تشویش ہے کہ ٹرمپ کی صدارت میں اگر امریکہ کی پالیسی میں تبدیلی آئی تو یوکرین کو جنگ میں مدد کے لیے مزید مشکلات ہوسکتی ہیں۔,World
649,انسانیت مر گئی! پیسے بٹورنے کے لیے اسپتال میں مُردے کا علاج,https://urdu.arynews.tv/treating-the-dead-in-a-hospital-to-collect-money/,ڈاکٹرز کو انسانیت کا مسیحا کہا جاتا ہے لیکن مادی دور میں شاید انسانیت مر گئی ہے اسی لیے صرف پیسہ بٹورنے کے لیے اسپتال میں مردے کا علاج کیا گیا۔ یہ شرمناک اور انسانیت سوز واقعہ بھارتی شہر حیدرآباد کے ہائی ٹیک سٹی میں واقع میڈیکور اسپتال میں پیش آیا جہاں ایک مریضہ دوران علاج انتقال کر گئی لیکن اسپتال انتظامیہ نے اس کے اہل خانہ سے پیسے بٹورنے کے لیے موت کی خبر کو چھپایا اور علاج کے بہانے اچھی خاصی رقم اینٹھ لی۔ بھارتی میڈیا کے مطابق جونیئر ڈاکٹر ناگا پریا کو علاج کے لیے اسپتال میں داخل کیا گیا لیکن وہ جانبر نہ ہو سکیں۔ اسپتال انتظامیہ کو جب واقعے کی اطلاع ملی تو اس نے عملے کو موت کی خبر متوفیہ کے لواحقین کو دینے سے روک دیا اور اس کے اہل خانہ سے علاج کے نام پر مزید رقم بٹورنے کے لیے دباؤ ڈالا گیا۔ رپورٹ کے مطابق گزشتہ منگل کی شب اسپتال عملے نے متوفیہ مریضہ کے اہل خانہ کو فون کر کے رقم کی ادائیگی کا مطالبہ کیا اور رقم نہ دینے پر علاج روکنے کی دھمکی دی۔ اسپتال عملے کی اس دمکی آمیز کال کے بعد اہل خانہ نے بلا تاخیر ایک لاکھ روپے جمع کرائے تو اسپتال انتظامیہ نے اہل خانہ کو مریضہ کی موت کا بتایا اور لاش دینے کے لیے مزید چار لاکھ روپے طلب کیے۔ متوفیہ ناگا پریا کے اہلخانہ نے الزام لگایا اسپتال انتظامیہ نے پیسے نہ ملنے کی وجہ سے علاج روک دیا، جس کے باعث لڑکی کی موت ہوئی لیکن بے حس ڈاکٹر اس کی موت چھپا کر ہم سے رقم کا مطالبہ کرتے رہے۔,World
650,امریکی صدارتی الیکشن مہنگا ترین، پیسہ پانی کی طرح بہایا گیا!,https://urdu.arynews.tv/the-us-presidential-election-is-the-most-expensive/,امریکا میں صدارتی انتخابات کی گہما گہمی ٹرمپ کے صدر منتخب ہونے کے بعد ختم ہوگئی تاہم الیکشن مہم میں دولت پانی کی طرح بہائی گئی۔ دنیا کے سب سے طاقتور ملک امریکا میں صدارتی انتخابات پر پوری دنیا ہی کی توجہ مرکوز تھی۔ نہ صرف اپنی سیاسی اہمیت بلکہ خرچ کے حساب سے بھی یہ سب سے بڑا الیکشن رہا جس میں پیسہ پانی کی طرح بہایا گیا۔ امریکی میڈیا کے مطابق صدارتی الیکشن 2024 کی انتخابی مہم کے دوران امیدواروں نے اپنی انتخابی مہم پر تقریباً 16 ارب ڈالر خرچ کر دیے۔ رپورٹ کے مطابق انتخابی مہم میں اخراجات کا بڑا حصہ 10 ارب 50 کروڑ ڈالر اشتہارات کی مد میں خرچ کیا گیا۔ انتخابی مہم کے دوران کاملا ہیرس نے ایک ارب ڈالر جب کہ ٹرمپ نے فنڈز سے 382 ملین ڈالر اکٹھا کیے۔ اضافی 694 ملین ڈالر متعلقہ کمیٹیوں سے وصول کیے گئے۔,World
651,اوباما نے ڈونلڈ ٹرمپ کی کامیابی پر کیا کہا؟,https://urdu.arynews.tv/us-election-2024-obama-on-trump/,سابق امریکی صدر بارک اوباما نے سوشل میڈیا ویب سائٹ ایکس پر ڈونلڈ ٹرمپ اور جے ڈی وینس کو صدارتی انتخابات میں کامیابی پر مبارک باد دی ہے۔ انہوں نے لکھا ہے کہ یہ بات واضح ہے کہ بہت سارے معاملات پر ریپبلکن امیدوار کے ساتھ ہمارے گہرے اختلافات کے پیشِ نظر صدارتی انتخابات کا یہ نتیجہ ہماری امیدوں کے مطابق نہیں ہے لیکن اگر جمہوریت کو برقرار رکھنا ہے تو یہ تسلیم کرنا ہو گا کہ ہمارا نقطۂ نظر ہمیشہ کامیاب نہیں ہو سکتا۔ سابق امریکی صدر نے لکھا ہے کہ جمہوریت کو برقرار رکھنے کے لیے اقتدار کی پُرامن منتقلی کو قبول کرنے کے لیے ہمیشہ تیار رہنا چاہیے، مجھے اور مشعل کو نائب صدر کملا ہیرس اور گورنر ٹم والز پر فخر ہے، یہ دونوں ہی غیر معمولی شخصیات ہیں اور دونوں نے ایک قابلِ ذکر انتخابی مہم چلائی۔ بارک اوباما نے مزید لکھا ہے کہ ہم صدارتی انتخابات کے دوران دل و جان سے اپنے فرائض کی ادائیگی کرنے والے افسران اور رضا کاروں کے ہمیشہ شکر گزار رہیں گے، امریکا جیسے بڑے ملک میں جہاں مختلف رنگ و نسل کے لوگ رہتے ہیں تو ضروری نہیں کہ ہم ہمیشہ ایک دوسرے کی رائے سے اتفاق کریں۔ ان کا مزید کہنا تھا کہ امریکا کی ترقی کے لیے ضروری ہے کہ ہم ان لوگوں کے ساتھ بھی نیک نیتی اور خوش اخلاقی سے پیش آئیں جن سے ہمارے شدید اختلافات ہیں۔,World
652,امریکا میں نائب صدر منتخب ہونے والے جے ڈی وینس کون ہیں؟,https://urdu.arynews.tv/us-election-2024-jd-vance-american-vice-president-elect/,ریپبلکن پارٹی کے امیدوار ڈونلڈ ٹرمپ واضح اکثریت سے کامیابی حاصل کرچکے ہیں، جو اب دوسری بار امریکہ کے صدر کا عہدہ سنبھالنے جا رہے ہیں۔ ریپبلکن پارٹی کی طرف سے نائب صدر کی حیثیت سے جے ڈی وینس کا انتخاب کیا گیا ہے۔ بین الاقوامی خبر رساں ادارے کی رپورٹ کے مطابق اپنے وکٹری خطاب کے دوران ٹرمپ نے سینیٹر جے ڈی وینس کی تعریفوں کے پل باندھ دیے۔ ٹرمپ کا وکٹری خطاب میں کہنا تھا کہ سب سے پہلے میں وینس کو مبارکباد دینا چاہتا ہوں۔ اب میں انہیں نائب صدر منتخب ہونے والے وینس کہہ سکتا ہوں۔ اسی طرح وینس کی اہلیہ اوشا کو بھی مبارکباد پیش کرتا ہوں۔ امریکا کے نو منتخب صدر نے کہا کہ وینس ہمیشہ میرے ساتھ کھڑے رہے۔ دلچسپ بات یہ ہے کہ نائب صدر وینس کی اہلیہ اوشا کا تعلق بھارت کے ایک تلگو خاندان سے ہے۔ اوشا چلکور کی پیدائش اور پرورش کیلی فورنیا کے سان ڈیاگو علاقے میں ہوئی، ان کی وینس سے پہلی بار یونیورسٹی میں ملاقات ہوئی اور 2014 میں ان کی شادی ہوئی۔ جوڑے کے تین بچے ہیں۔ امریکا کے نائب صدر منتخب ہونے والے وینس نے امریکی میرین کور میں خدمات انجام دیں اور اوہائیو اسٹیٹ یونیورسٹی اور ییل لا یونیورسٹی سے ڈگری حاصل کی۔ اس کے علاوہ ان کے متعدد کاروبار بھی ہیں، وینس 2022 میں پہلی بار امریکی سینیٹ کے لیے منتخب ہوئے۔ اوشا چلکور نے اوہائیو سے سینیٹ کی نشست کے لیے انتخابی مہم میں شوہر کی کامیابی میں بنیادی کردار ادا کیا۔ کیا ڈونلڈ ٹرمپ اب صدر ہیں؟اب سوال یہ پیدا ہوتا ہے کہ اس جیت کے بعد کیا ڈونلڈ ٹرمپ اب صدر بن گئے، جی نہیں! کیونکہ ٹرمپ ابھی صرف صدر اور ان کے ساتھی جے ڈی وینس نائب صدر منتخب ہوئے ہیں۔ 20 جنوری 2025 کو باقاعدہ حلف اٹھائیں گے، جس کے بعد وہ قانونی طور پر صدارت کی کرسی اور اپنی ذمہ داریاں سنبھالیں گے۔ انتخابات اور حلف برداری کے درمیانی عرصے میں کیا ہوتا ہے؟تمام درست ووٹوں کو حتمی نتائج میں شامل کرنے کا وہ عمل جسے ’الیکٹورل کالج‘ کہا جاتا ہے، انتخابی نتائج کی تصدیق کرتا ہے۔ ہر ریاست میں مختلف تعداد میں الیکٹورل کالج ووٹ دستیاب ہوتے ہیں۔ عام طور پر ریاستیں اپنے تمام الیکٹورل کالج ووٹ اسی امیدوار کو دیتی ہیں جو عوامی ووٹ میں فاتح قرار پاتا ہے جس کے بعد کانگریس 6 جنوری کو الیکٹورل کالج ووٹوں کی گنتی کرکے نئے صدر کے نام کی تصدیق کرتی ہے۔ آنے والے صدر اور نائب صدر اس دوران کیا کریں گے؟نو منتخب صدر ڈونلڈ ٹرمپ اور ان کے ساتھی جے ڈی وینس اپنی ٹیم کے ساتھ صدر بائیڈن کی انتظامیہ سے اقتدار کی منتقلی کی تیاری کا کام کریں گے۔ اس دوران وہ وہ اپنی پالیسیوں کو مرتب اور حکومت کے اہم عہدوں کے لئے ممکنہ امیدواروں کی جانچ پڑتال شروع کریں گے۔ اس دوران ٹرمپ اور ان کی ٹیم کو قومی سلامتی کے امور سے متعلق خفیہ بریفنگز بھی ملنا شروع ہو جائیں گی۔ ساتھ ہی نئے صدر اور نائب صدر کو امریکی سیکرٹ سروس کی جانب سے سیکیورٹی بھی فراہم کردی جائے گی۔ امریکی روایت کے مطابق موجودہ صدر کی جانب سے نئے صدر کو وائٹ ہاؤس میں مدعو کیا جاتا ہے تاکہ تقریب حلف برداری میں شرکت اور اقتدار کی منتقلی پُرامن طریقے سے کی جاسکے۔,World
653,ٹرمپ کی جیت: ایلون مسک کی دولت میں 24 گھنٹوں میں اربوں ڈالر اضافہ,https://urdu.arynews.tv/trump-win-elon-musks-wealth-increases/,امریکی صدارتی انتخابات میں ڈونلڈ ٹرمپ کی جیت نے صرف ایک دن میں ایلون مسک کی دولت میں اربوں ڈالر کا اضافہ کرا دیا۔ ڈونلڈ ٹرمپ کے دوسری بار امریکا کے صدر منتخب ہونے پر سب سے پہلے جس شخصیت کو فائدہ پہنچا ہے وہ ان کے قریبی حمایتی ایلون مسک ہیں جن کی دولت میں ایک ہی دن میں 26.5 ارب ڈالر کا اضافہ ہوا ہے۔ ڈونلڈ ٹرمپ کی انتخابی مہم کے دوران دنیا کی امیر ترین شخصیات میں شامل بزنس ٹائیکون ایلون مسک نے بھی ٹرمپ کی حمایت میں مہم چلائی اور انتخابی مہم کے لیے نہ صرف خود براہ راست کثیر فنڈ فراہم کیا بلکہ ٹرمپ کو سپورٹ کرنے والوں کو بھی 10 لاکھ ڈالر یومیہ دے کر مالا مال کیا۔ ایلون مسک کی یہ محنت رائیگاں نہیں گئی بلکہ ٹرمپ کے باضابطہ طور پر صدر امریکا کا منصب سنبھالنے سے قبل ہی انہیں اس کا صلہ اپنی دولت میں 26.5 ارب ڈالر اضافے کی صورت میں ملا ہے۔ ٹرمپ کی جیت کے ساتھ ہی بدھ کے روز کی ان کی کمپنی ٹیسلا کے شیئر میں 14.75 فیصد اضافہ ریکارڈ کیا گیا جس سے ان کی دولت میں خطیر اضافہ ہوا جو ایک ہی دن میں 26.5 ارب ڈالر اضافے کے بعد 290 ارب ڈالر پہنچ گئی ہے۔ اگر ٹیسلا کے شیئرز کی قیمت میں اضافہ ایسے ہی جاری رہا تو وہ 300 ارب ڈالر کے کلب میں بھی شامل ہو جائیں گے۔ صرف ایلون مسک ہی نہیں بلکہ ٹرمپ کی کامیابی سے دیگر امریکی ارب پتی شخصیات کی دولت میں بھی نمایاں اضافہ ہوا ہے۔ ان میں جیف بیجوس، لیری ایلیسن، وارین بفیٹ، لیری پیج، سرگی برین، جین سین ہُوانگ، مائیکل ڈیل، اسٹیو بالمبر، بل گیٹس وغیرہ شامل ہیں۔ بلومبرگ بلینیئر انڈیکس کے مطابق ایلن مسک کی دولت ایک ہی دن میں 26.5 ارب ڈالر بڑھ گئی جبکہ لیری ایلیسن کی دولت میں 9.88 ارب ڈالر کا اضافہ ہوا ہے۔ وہیں وارین بفیٹ کی دولت 7.88 ارب ڈالر جبکہ لیری پیج کی 5.53 ارب ڈالر بڑھی ہے۔ سرگی برین نے 5٫17 ارب ڈالر تو جین سین ہُوانگ نے 4.86 ارب ڈالر کی کمائی کی ہے۔ اس کے علاوہ مائیکل ڈیل، اسٹیو بالمبر، بل گیٹس کی دولت میں بھی 1.82 ارب ڈالر سے لے کر 3.31 ارب ڈالر تک کا اضافہ ہوا ہے۔,World
654,صدر بنتے ہی ڈونلڈ ٹرمپ کے سوشل میڈیا حصص میں ایک ارب ڈالر کا اضافہ,https://urdu.arynews.tv/donald-trump-truth-social-stock/,واشنگٹن: ڈونلڈ ٹرمپ امریکا کے صدر ہی منتخب نہیں ہوئے بلکہ ان کی دولت میں بھی اضافہ ہو گیا ہے۔ تفصیلات کے مطابق امریکا کا صدر بنتے ہی ڈونلڈ ٹرمپ کے اثاثوں میں 2 کھرب 77 ارب روپے کا زبردست اضافہ ہوا ہے، مجموعی طور پر ’ٹروتھ سوشل‘ میڈیا کے حصص میں 35 فی صد اضافہ ہوا۔ سی این ایننے ویب سائٹ پر اپنی رپورٹ میں یہ دل چسپ جملہ لکھا کہ ’’ٹرمپ نے صرف وائٹ ہاؤس ہی نہیں جیتا بلکہ وہ بدھ کے روز مزید دولت مند ہو گئے۔‘‘ رپورٹ میں کہا گیا کہ ڈونلڈ ٹرمپ کے صدر منتخب ہوتے ہی ان کی سوشل میڈیا کمپنی ٹروتھ سوشل کی مالیت میں ایک ارب ڈالر یعنی دو کھرب ستتر ارب 83 کروڑ 74 لاکھ روپے کا اضافہ ہوا۔ ٹرمپ میڈیا اسٹاک ’ڈی جے ٹی‘ کی مالیت میں پری مارکیٹ ٹریڈنگ میں 35 فی صد اضافہ ہوا، اور اس کی مالیت 9 ارب ڈالر ہو گئی، جون 2024 میں ٹرمپ کے اثاثوں کی مالیت 7 ارب 70 کروڑ ڈالر تھی۔ ڈونلڈ ٹرمپ قدامت پسند سوشل میڈیا کمپنی میں غالب شیئر ہولڈر ہیں، جس کی آمدنی بہت کم ہے۔ منتخب صدر کے 114.75 ملین شیئرز کی مالیت 3.9 ارب ڈالر تھی، تاہم الیکشن کے دن جب ٹریڈنگ کا اختتام ہوا تو شیئرز کی مالیت تقریباً 5.3 بلین ڈالر جا پہنچی، بلاشبہ یہ صرف کاغذی منافع ہے اور عملی طور پر ٹرمپ کے لیے قیمت کو کم کیے بغیر ان میں سے زیادہ تر حصص فروخت کرنا مشکل ہوگا۔ بلوم برگ کے مطابق ڈونلڈ ٹرمپ امریکی تاریخ کے امیر ترین صدر بن گئے ہیں، اس سے پہلے جان ایف کینیڈی ایک ارب 30 کروڑ ڈالر دولت کے ساتھ امیر ترین صدر تھے۔ ٹرمپ گولف کورسز، اعلیٰ رہائشی جائیدادوں، شراب خانے اور 1991 کے بوئنگ سیون فائیو سیون کے بھی مالک ہیں، جس کا نام ٹرمپ فورس ون ہے، ٹرمپ امریکی تاریخ میں واحد صدر ہیں جن کا دو بار مواخذہ کیا گیا ہے۔ واضح رہے کہ ڈونلڈ ٹرمپ دوسری بار امریکا کے صدر منتخب ہو گئے ہیں، امریکا نے اس بار بھی خاتون کو صدر منتخب نہیں کیا، اور کاملا ہیرس کو شکست کا سامنا ہوا، امریکا کی 50 میں سے 27 ریاستوں میں ٹرمپ فاتح قرار پایا، ان کے الیکٹورل ووٹس کی تعداد 277 ہو گئی، جب کہ کاملا ہیرس کے 224 ووٹس تھے۔ امریکی سینیٹ میں بھی ری پبلکنز کا پلڑا بھاری رہا، اور 52 نشستیں حاصل کیں، ڈیموکریٹس کو 42 نشستیں ملیں، ایوان نمائندگان میں ری پبلکنز کی 186 اور ڈیمو کریٹس کی 160 نشستیں ہو گئی ہیں۔ ڈونلڈ ٹرمپ نے وکٹری اسپیچ میں جنگیں ختم کرنے کا اعلان کر دیا ہے، انھوں نے کہا کوئی جنگ شروع نہیں کریں گے، جنگیں ختم کریں گے، سرحدیں سیل اور امریکا کو محفوظ بنائیں گے، اب جو بھی امریکا آئے گا قانونی طریقے سے ہی آنا ہوگا۔,World
655,چلتی بس میں ڈرائیور کی ہارٹ اٹیک سے موت، ویڈیو وائرل,https://urdu.arynews.tv/viral-video-bmtc-driver-dies-heart-attack/,بھارت کے بنگلور میں نیلا منگلا سے دساناپور جانے والی آر ٹی سی کی چلتی بس کے ڈرائیورکو دورانِ ڈرائیونگ اچانک دل کا دورہ پڑا، جس کے سبب اس کی موت واقعہ ہوگئی۔ بین الاقوامی خبر رساں ادارے کی رپورٹ کے مطابق ہنگامی صورتحال میں بس کے کنڈیکٹر نے انتہائی ہوشیاری کا مظاہرہ کرتے ہوئے چلتی بس کو تیزی سے قابو کرلیا اور درجنوں مسافروں کی زندگیاں بچالیں۔ کنڈکٹر اوبلیش کے اس بروقت اقدام نے درجنوں مسافروں کو بچایا، اس کی حاضر دماغی کو سراہا جارہا ہے۔ اس واقعے کے بعد مسافروں اور عینی شاہدین نے بس کنڈیکٹر کی بہادری اور فوری عمل کی تعریف کی۔ اس سے قبل اپنی زندگی کے 30 قیمتی سال ٹرانسپورٹ کارپوریشن کو دینے والا شخص جب ریٹائر ہوا تو اس نے وہ کیا جس کو دیکھ کر سب حیران رہ گئے۔ ایسی ہی ایک ویڈیو بھارت سے سوشل میڈیا پر وائرل ہو رہی ہے۔ جس میں ایک ٹرانسپورٹ کارپوریشن کو اپنی زندگی کے 30 قیمتی سال دینے والا شخص جب ریٹائر ہوا تو ایسے جذباتی ردعمل کا مظاہرہ کیا کہ جس نے بھی دیکھا اس کی آنکھیں بھیگ گئیں۔ تامل ناڈو میں اسٹیٹ ٹرانسپورٹ کارپوریشن میں بحیثیت بس ڈرائیور کام کرنے والے شخص نے اپنی جاب کے آخری دن اس بس کو جسے وہ دوران ملازمت سالوں چلاتا رہا بوسہ دیا اور گلے لگایا۔ ٹوئٹر پر شیئر کی گئی ویڈیو میں اس شخص کو بس کے اندر ڈرائیور کی سیٹ پر بیٹھے دکھایا گیا۔ پھر وہ اسٹیئرنگ وہیل کو چومنے کے لیے آگے بڑھتا ہے جس کے بعد ہاتھ جوڑ کر دعا مانگتا ہے۔ اس کے بعد بس سے اتر کر وہ گاڑی کے سامنے کی طرف جاتا ہے اور اسے گلے لگاتا ہے۔ جس نے بھی اس ویڈیو کو دیکھا وہ بے حد جذباتی ہوا اور مذکورہ شخص کی اپنی ملازمت سے محبت نے انہیں بہت متاثر کیا۔,World
656,بغل میں چھری منہ میں رام رام: افغانستان اور بھارت میں دوستی کی اصل حقیقت,https://urdu.arynews.tv/india-afghanistan-relations-7-november-2024/,افغانستان کے خود مختاری کے اصول کو بھارت کو سمجھنے کی ضرورت ہے۔ تاریخ گواہ ہے کہ بھارت کے مفادات کبھی مستقل نہیں رہے، افغانستان کو ’دوستی‘ کے پیچھے چھپے اصل ارادے دیکھنے کی ضرورت ہے۔ افغانستان اور پاکستان کے مضبوط تاریخی و ثقافتی رشتے کو بھارت سمجھنے سے قاصر ہے جبکہ افغانستان اور بھارت تعلقات محض مفاداتی پر مبنی ہے۔ مسلمان ممالک کے ساتھ تعلقات بھارت کے متضاد کردار کی عکاسی کرتا ہے۔ کشمیری مسلمانوں کے ساتھ سلوک اور اسرائیل کے ساتھ اتحاد افغانستان کے لیے سوالیہ نشان ہے۔ تعلقات میں افغانستان احتیاط کرتا ہے کیونکہ بھارت کے وعدے اور مفاد پرستی کسی سے پوشیدہ نہیں۔ جے پی سنگھ افغان طالبان اور ان کے مخالفین دونوں سے رابطہ کر رہا ہے۔ بھارت اپنی دوغلی پالیسی کے ساتھ افغانستان میں قدم جمانے کی کوشش کر رہا ہے۔ افغانستان کو بھارت کی طرف سے کی جانے والی دوستانہ باتوں کے پیچھے چھپے اصل ارادے کو سمجھنا چاہیے۔ پاکستان اور افغانستان کے دیرینہ تعلقات کو نظر انداز کر کے بھارت افغانستان میں قدم جمانے کا خواہشمند ہے لیکن زمینی حقائق کے برخلاف ہے۔ دوستی میں خلوص اور سچائی اہم ہوتی ہے لہٰذا بھارت کی ماضی کی پالیسیوں کو مدِ نظر رکھتے ہوئے افغانستان کو احتیاط کی ضرورت ہے۔ افغانستان کو بھارت کے ساتھ تعلقات کے بارے میں فیصلہ کرتے وقت اپنے اصل دوست اور دشمن پہچاننے کی ضرورت ہے۔,World
657,امریکی انتخابات میں ووٹ نہ دینے پر خاتون نے منگنی توڑ دی,https://urdu.arynews.tv/us-election-woman-broke-the-engagement-for-not-voting/,امریکا کے صدارتی الیکشن میں ووٹ نہ دینے پر دل برداشتہ خاتون نے اپنی زندگی کا بڑا فیصلہ کرتے ہوئے منگنی ہی توڑ دی۔ امریکا میں ہونے والے صدارتی انتخابات میں ڈونلڈ ٹرمپ کامیابی حاصل کر کے دوسری بار صدر منتخب ہوگئے لیکن الیکشن کے دن ایک ناخوشگوار واقعہ بھی پیش آیا جب ایک خاتون نے ووٹ نہ دینے پر اپنے منگیتر کو غیر ذمے دار قرار دیتے ہوئے منگنی توڑ ڈالی۔ غیر ملکی میڈیا کے مطابق فلوریڈا کی رہائشی 26 سالہ خاتون نے سوشل میڈیا پلیٹ فارم پر اپنے اس فیصلے کے بارے میں پوسٹ کی جو دیکھتے ہی دیکھتے وائرل ہوگئی۔ خاتون نے لکھا کہ ’’ہم فلوریڈا میں رہتے ہیں اور میرے ہونے والے شوہر نے ووٹ دینے سے انکار کر دیا ہے اور اس کا کہنا ہے کہ وہ کسی بھی امیدوار کو پسند نہیں کرتا۔‘‘ خاتون نے کہا کہ وہ اور اس کے منگیتر کے خیالات ایک جیسے ہیں، لیکن وہ یہ نہیں سمجھ پا رہیں کہ ان کا منگیتر اپنے جمہوری حق رائے دہی کو لے کر اتنا لاپروا کیوں ہے۔ آخر ووٹنگ سے گریز کرنے کی کیا وجہ ہے؟ انہوں نے لکھا کہ اس نے اپنے منگیتر کے انتخابی عمل میں شامل نہ ہونے کے سبب رشتہ توڑنے کا فیصلہ کیا ہے کیونکہ میرے منگیتر نے ووٹ نہیں دیا جس سے مجھے ایک اخلاقی بحران کا سامنا ہے۔ اس کے ساتھ ہی انہوں نے صارفین کے سامنے یہ سوال بھی اٹھایا کہ کیا میرے لیے اس وجہ سے رشتہ توڑنا غلط ہوگا؟ خاتون کے اس فیصلے پر سوشل میڈیا صارفین کی جانب سے مختلف ردعمل سامنے آیا ہے کچھ لوگ اس فیصلے کے حامی ہیں تاہم اکثریت نے صرف ووٹ نہ دینے پر رشتہ توڑنے کو غلط فیصلہ قرار دیا ہے اور کہا ہے کہ ووٹ کرنا ہر شخص کا ذاتی فیصلہ ہوتا ہے اور اس پر کسی رشتے کی بنیاد نہیں رکھی جانی چاہیے۔,World
658,سعودی عرب: خاتون کو ہراساں کرنے والا شخص گرفتار,https://urdu.arynews.tv/man-arrested-in-jeddah-for-women-complaint/,سعودی عرب میں جدہ پولیس نے کارروائی کرتے ہوئے خاتون کو ہراساں کرنے والے شخص کو گرفتار کرلیا۔ سعودی خبر رساں ادارے کی رپورٹ کے مطابق جدہ پولیس نے سوشل میڈیا پر ایک ویڈیو شیئر کی جس میں بتایا گیا کہ خاتون کو ہراساں کرنے والے شخص کو ریکارڈ وقت میں گرفتار کرلیا ہے۔ اس حوالے سے سیکیورٹی فورس نے تفصیلات اور ویڈیو اپنے ایکس (ٹوئٹر) اکاؤنٹ پر شیئر کی ہیں۔ گرفتار ہونے شخص کی شہریت کو جدہ پولیس نے ظاہر نہیں کیا ہے تاہم کہا گیا ہے کہ ملزم کو گرفتار کرکے اسے تمام شواہد کے بعد پبلک پراسیکیوشن کے حوالے کردیا گیا ہے جہاں اس کے خلاف مقدمہ قائم کیا جائے گا۔ جدہ پولیس کا کہنا ہے کہ ہراساں کرنے، چھیڑ خانی اور اسی طرح کے دیگر کیسز میں گرفتار کیے جانے والوں کے بارے میں تمام تفصیلات سے میڈیا کو آگاہ کیا جاتا رہے گا۔ اس سے قبل سعودی عرب میں سیکیورٹی فورسزنے جدہ شہر میں ایک کارروائی کے دوران 2 شہریوں کو منشیات اور نشہ آور گولیوں کی تشہیر کے الزام میں گرفتار کرلیا۔ سعودی خبر رساں ادارے کے مطابق خلاف ورزی کرنے والوں کو گرفتار کرکے ان کے خلاف قانونی اقدامات شروع کردیے گئے ہیں جس کے بعد انہیں مجاز اتھارٹی کے حوالے کردیا جائے گا۔ سیکیورٹی حکام کے مطابق شہری اور مملکت میں مقیم غیرملکی منشیات کی سمگلنگ یا اس حوالے سے دستیاب معلومات کی اطلاع مکہ مکرمہ، ریاض اور مشرقی ریجن میں 911، مملکت کے باقی علاقوں میں 999 اور جنرل ڈائریکٹوریٹ آف نارکوٹکس کنٹرول کو 95 پر دے سکتے ہیں سیکیورٹی حکام کے مطابق اس حوالے سے ملنے والی رپورٹس کے بارے میں تفتیش کی جاتی ہے اور تمام رپورٹس کو خفیہ طور پر پروسیس کیا جاتا ہے۔,World
659,ٹرمپ امریکی تاریخ کے پہلے سزا یافتہ صدر بنے!,https://urdu.arynews.tv/trump-became-the-first-convicted-president-in-american-history/,ڈونلڈ ٹرمپ نے صدارتی الیکشن میں کامیاب ہوکر دوسری بار امریکا کے صدر بنے لیکن وہ ملک کی 248 سالہ تاریخ میں پہلے سزا یافتہ صدر ہوں گے۔ امریکا میں گزشتہ روز ہونے والے صدارتی انتخابات ری پبلکن امیدوار ڈونلڈ ٹرمپ کی دوسری بار کامیابی پر منتج ہوگئے۔ ٹرمپ امریکا کے 47 ویں صدر منتخب ہونے کے ساتھ ملک کی تقریباً ڈھائی صدی پر مبنی تاریخ میں پہلے ایسے صدر بن گئے ہیں جو سزا یافتہ ہیں۔ ٹرمپ نے جب 2024 کے الیکشن لڑنے کا اعلان کیا تو کسی کو ان کی کامیابی کی امید نہ تھی لیکن اپنے منہ پھٹ بیانات کی وجہ سے عوام میں مقبول ہوئے۔ عدالت میں کئی مقدمات کا سامنا کرنا بھی ان کی مقبولیت کے آڑے نہ آ سکا اور وہ ڈیموکریٹس کی کاملا ہیرس کو ہرا کر دوسری بار وائٹ ہاؤس کے مکین ہوگئے۔ ٹرمپ نے درکار 270 الیکٹورل نشستوں سے زائد 277 نشستیں حاصل کیں جب کہ وہ پاپولر ووٹ حاصل کرنے میں بھی اپنی حریف کاملا سے آگے رہے اور ساڑھے چھ کروڑ سے زائد پاپولر ووٹ اپنے نام کیا۔ ٹرمپ جب 2020 میں پہلی صدارتی مدت پوری کر کے وائٹ ہاؤس سے باہر آئے تو عدالتی مقدمات م یں پھنس گئے۔ اداکار اسٹورمی ڈینیلز کو دیے گئے لاکھوں ڈالرز گوشواروں میں ظاہر نہ کرنے پر نہ صرف سزا ملی بلکہ 34 دیگر مقدمات بھی بنے، مگر سابق صدر ہونے کی وجہ سے ملنے والے استثنیٰ نے بچا لیا۔ بائیڈن حکومت میں آئے تو الیکشن میں عوام سے کیے گئے وعدے پورے نہ کر پائے۔ پرائی جنگوں میں امریکی معیشت کو نقصان پہنچایا۔ اضافی ٹیکس اتنے عائد کیے کہ عوام کی کمر ٹوٹ گئی جس کی وجہ سے ان کی پارٹی ڈیموکریٹس کی مقبولیت کو زوال آیا۔ صرف اتنا ہی نہیں ڈیموکریٹ کو 2024 کے صدارتی الیکشن کے لیے مضبوط امیدوار نہ ملا۔ شدید تنقید کے بعد دوبارہ صدارتی الیکشن لڑنے کے خواہشمند بائیڈن دستبردار ہوئے تو صدارتی الیکشن سے صرف ڈھائی ماہ قبل ہی کاملا کو سامنے لایا گیا جن کی مقبولیت عوام میں نہ ہونے کے برابر تھی۔ مقابلے میں ڈونلڈ ٹرمپ نے کوئی کسر نہ اٹھا رکھی اور عوام کی ہمدردی لینے کا کوئی موقع جانے نہ دیا۔ خود پر کیسوں کو سازش قرار دیا اور الیکشن مہم کے دوران قاتلانہ حملے میں زخمی ہوئے تو فاتحانہ پوز بنا کر عوام کی نظروں میں ہیرو بن گئے۔ ٹرمپ نے شناخت کا کارڈ کھیلا۔ جب بائیڈن نے سفید فام نسل پرستوں کے سامنے دوسری نسلوں کو کچرا کہا تو انہوں نے سیاہ فام آبادی والے علاقوں میں جا کرغربت مٹانے کا وعدہ کیا۔ مذہبی ووٹرز کو دوبارہ ابارشن بل کا لارا دیا۔ غیر قانونی تارکین کو امریکا سے نکال کر امریکیوں کو نوکریوں پر رکھنے کا منصوبہ دیا جو ایک بار پھر عوام کو بھایا اور انہوں نے ٹرمپ کو دوبارہ امریکا کا صدر بنا دیا۔,World
660,لبنان پر اسرائیلی حملے میں حسن نصر اللہ کے چچا شہید,https://urdu.arynews.tv/lebanon-israeli-attack-hasan-nasrallah/,"بیروت: لبنان کے دارالحکومت پر وحشیانہ اسرائیلی بمباری میں حسن نصر اللہ کے چچا شہید ہو گئے ہیں۔ لبنان کی وزارت صحت کے مطابق اسرائیلی کی وحشیانہ بمباری سے لبنان کا دارالحکومت بیروت گونج اٹھا، اسرائیلی طیاروں نے 2 گھنٹوں تک بیروت پر بم برسائے، بیروت ایئرپورٹ کے ایک حصے پر بھی بم گرنے سے دھماکا ہوا۔ مشرقی لبنان کی وادی بیکا اور بعلبک شہر کے علاقوں پر رات بھر اسرائیلی فضائی بمباری میں 40 افراد شہید اور 53 زخمی ہوئے، حزب اللہ کا کہنا ہے کہ اسرائیلی حملے میں حسن نصر اللہ کے چچا بھی شہید ہوئے۔ لبنان کی سرحد پر زمینی لڑائی میں ایک اسرائیلی فوجی بھی مارا گیا ہے، جب کہ حزب اللہ نے تل ابیب کے جنوبی علاقے میں اسرائیلی بیس پر ڈرون حملہ کیا۔ حزب اللہ کا کہنا تھا کہ حملہ آور ڈرونز کے جھنڈ نے پہلی بار تل ابیب کے جنوب میں اسرائیلی فوج کے بِلو اڈے کو نشانہ بنایا ہے، جب کہ اسرائیل کے شمالی بندرگاہی شہر حیفہ میں ایک بحری اڈے پر دوبارہ حملہ کیا گیا ہے۔ اسرائیلی فوجنے دعویٰ کیا ہے کہ شمال مشرقی لبنان کے بعلبک علاقے اور دریائے لیطانی کے شمال میں واقع دیگر علاقوں میں تقریباً 20 اہداف پر اسرائیلی فضائی حملوں میں حزب اللہ کے تقریباً 60 کارکن مارے گئے ہیں۔ واضح رہے کہ غزہ پر جنگ شروع ہونے کے بعد سے لبنان میں اسرائیلی حملوں میں کم از کم 3,050 افراد شہید اور 13,658 زخمی ہو چکے ہیں۔",World
661,امریکا نے ایٹمی صلاحیت والا ہولناک ’منٹ مین تھری‘ میزائل کامیابی سے داغ دیا,https://urdu.arynews.tv/u-s-launched-minuteman-iii-missile/,واشنگٹن: امریکا نے ایٹمی صلاحیت والا ہولناک ’منٹ مین تھری‘ میزائل کامیابی سے داغ دیا ہے۔ امریکی میڈیا رپورٹس کے مطابق امریکا نے منگل کو رات گیارہ بج کر ایک منٹ پر ’منٹ مین III‘ میزائل داغا ہے، اس تجربے میں تباہ کن میزائل کی متعدد وارہیڈز کے ساتھ اپنے اہداف کو نشانہ بنانے کی صلاحیت کو جانچا گیا۔ میزائل کیلیفورنیا کے اسپیس فورس بیس سے فائر کیا گیا، اس میزائل کی رینج 9 ہزار 660 کلو میٹر سے زائد ہے، جب کہ یہ 24 ہزار کلو میٹر فی گھنٹے کی رفتار سے ہدف کو نشانہ بنا سکتا ہے، امریکی فوج نے میزائل تجربے کی ویڈیو بھی جاری کر دی ہے۔ منٹ مین تھری (Minuteman III) اس سیریز کا تیسرا تباہ کن میزائل ہے، جس پر باقی دو کے برعکس تین ٹیسٹ وارہیڈز لانچ کیے جانے کا تجربہ کیا گیا، یہ ایک ہائپر سونک میزائل ہے جو بین البرّ اعظمی رینج کا حامل ہے۔ یہ میزائل ایک ایسے وقت میں لانچ کیا گیا ہے، جب مشرق وسطیٰ اور روس کے ساتھ تناؤ بڑھتا جا رہا ہے، ایئر فورس گلوبل اسٹرائیک کمانڈ کا کہنا تھا کہ یہ ٹیسٹ لانچ کئی سال پہلے طے کیا گیا تھا، تاہم امریکی صدارتی الیکشن کے دن اس کے تجربے کو معنی خیز سمجھا جا رہا ہے، جب کہ کمانڈ کا کہنا تھا کہ ٹیسٹ کا وقت محض اتفاقی تھا، اور انتخابات کا ٹیسٹ کے شیڈولنگ سے کوئی تعلق نہیں تھا۔ امریکی فوج کے مطابق لانچ کے تقریباً 30 منٹ بعد میزائل نے مارشل جزائر میں کواجلین ایٹول کے قریب ریگن ٹیسٹ سائٹ کو کامیابی سے ہٹ کیا۔ یہ میزائل ’تھری ٹیسٹ ری اینٹری وہیکلز‘ کہلاتا ہے، ٹیسٹ کے دوران جس میں ایک ہائی فیڈیلیٹی جوائنٹ ٹیسٹ اسمبلی، جس میں غیر جوہری دھماکا خیز مواد موجود تھا، اور دو ٹیلی میٹری جوائنٹ ٹیسٹ اسمبلی آبجیکٹس موجود تھے۔,World
662,جوبائیڈن کی ٹرمپ کو فون پر مبارکباد، وائٹ ہاؤس آنے کی دعوت,https://urdu.arynews.tv/us-election-2024-biden-congratulates-trump/,ری پبلکن پارٹی کے امیدوار ڈونلڈ ٹرمپ کو امریکی صدر جوبائیڈن نے فون کرکے صدارتی انتخابات میں فتح حاصل کرنے پر مبارکباد دی ہے۔ بین الاقوامی خبر رساں ادارے کیرپورٹکے مطابق امریکی صدر جوبائیڈن آج امریکی قوم سے خطاب کریں گے، بائیڈن نے ٹرمپ کو ملاقات کے لیے وائٹ ہاؤس آنے کی دعوت بھی دی۔ وائٹ ہاؤس کے مطابق بائیڈن نے اقتدار کی پرامن منتقلی کو یقینی بنانے کا عہد کیا، اس دوران امریکا کو اکٹھا کرنے کے لیے کام کرنے کی اہمیت پر بھی زور دیا گیا۔ امریکی میڈیا کا کہنا ہے کہ صدر بائیڈن نے نائب صدر اور ڈیموکریٹک پارٹی کی امیدوار کملا ہیرس کو بھی فون کیا۔ اس سے قبل کملا ہیرس کا الیکشن میں شکست کے بعد ہاورڈ یونیورسٹی سے خطاب میں الیکشن مہم میں ساتھ دینے والوں کا شکریہ ادا کرتے ہوئے کہنا تھا کہ ہمیں الیکشن کے نتائج کھلے دل سے تسلیم کرنے چاہئیں۔ امریکی انتخابات میں ڈونلڈ ٹرمپ سے ہارنے والی کملا ہیرس نے شکست قبول کرتے ہوئے کہا کہ الیکشن میں ہار مانتی ہوں، اقتدار کی پر امن منتقلی یقینی بنانے کیلئے پرعزم ہیں۔ ان کا کہنا تھا کہ ہم ہمت نہیں ہاریں گے، ہماری جدوجہد جاری رہے گی اور ہماری جدوجہد امریکا کے بہتر مستقبل کیلئے تھی۔ کاملاہیرس نے کہا کہ آئین اور قانون کی بالادستی کیلئے ہماری تحریک جاری رہے گی، جمہوریت کا یہی اصول ہے کہ اگر ہارو تو شکست بھی تسلیم کرو، جمہوریت اورآمریت میں یہی فرق ہے۔,World
663,سمندری طوفان ’رافیل‘ کی دل دہلا دینے والی ویڈیو,https://urdu.arynews.tv/hurricane-rafael-landfall-cuba/,ہوانا: کیوبا میں ایک بار پھر سمندری طوفان ’رافیل‘ نے تباہی مچا دی ہے، اس طوفان کی ایک دل دہلا دینے والی ویڈیو بھی سامنے آئی ہے۔ غیر ملکی میڈیا رپورٹس کے مطابق ٹراپیکل اسٹارم رافیل سے کیوبا میں تباہی پھیل گئی ہے، کیوبا میں بجلی کا بڑا بریک ڈاؤن ہوا ہے، اور شہری بجلی سے محروم ہو گئے ہیں۔ 180 کلو میٹر فی گھنٹہ کی رفتار سے چلنے والی ہوائیں راستے میں آنے والی ہر شے اڑا لے گئیں، طوفانی ہواؤں سے نظامِ زندگی درہم برہم ہو گیا، اور نیشنل گرڈ اسٹیشن میں خرابی کے سبب کئی علاقے بجلی سے محروم ہو گئے، بجلی کی معطلی کی وجہ سے معمولات زندگی شدید متاثر ہو گئے ہیں۔ ایسوسی ایٹڈ پریس کے مطابق مغربی کیوبا میں تباہی پھیلانے کے بعد کیٹیگری 3 کے سمندری طوفان رافیل نے بدھ کی رات خلیج میکسیکو کی طرف رخ کر لیا ہے، طوفان کی وجہ سے ہوانا کے ساحلوں پر زبردست لہریں اٹھیں، اور بدھ کی شام شہر میں تیز ہواؤں اور بارش نے سڑکوں پر درختوں کو اکھاڑ پھینکا۔ محکمہ موسمیات نے متنبہ کیا ہے کہ رافیل کی وجہ سے مغربی حصوں میں ’جان لیوا‘ طوفانی لہریں اٹھ سکتی ہیں، اور آندھی اور سیلاب آ سکتا ہے۔ واضح رہے کہ کیوبا دو ہفتے قبل آںے والے ایک اور سمندری طوفان کے اثرات سے بھی ابھی نہیں نکلا ہے، کہ رافیل نے تباہ کن بلیک آؤٹ سے اسے دوچار کر دیا ہے، جو کیوبا کے لیے ایک بری خبر ہے۔ امریکی محکمہ خارجہ نے منگل کی سہ پہر ہی کیوبا کے لیے ایک ایڈوائزری جاری کر دی تھی، جس میں غیر ضروری عملے اور امریکی شہریوں کو پروازوں کی پیش کش کی گئی تھی، اور دوسروں کو مشورہ دیا گیا تھا کہ سمندری طوفان رافیل کے ممکنہ اثرات کی وجہ سے کیوبا کے سفر سے گریز کریں۔,World
664,سعودی ولی عہد کی ڈونلڈ ٹرمپ کو ٹیلیفون پر مبارکباد,https://urdu.arynews.tv/saudi-crown-prince-congratulate-donald-trump/,صدارتی انتخاب میں کامیابی پر ڈونلڈ ٹرمپ کو سعودی ولی عہد شہزادہ محمد بن سلمان نے ٹیلیفون پر مبارکباد دی ہے۔ بین الاقوامی خبر رساں ادارے کی رپورٹ کے مطابق سعودی ولی عہد شہزادہ محمد بن سلمان نے امریکی عوام کیلیے نیک خواہشات کا بھی اظہار کیا۔ سعودی سفیر کا اس حوالے سے کہنا تھا کہ شہزادہ محمد بن سلمان نے دونوں ممالک کے تاریخی تعلقات کا بھی اعادہ کیا۔ دوسری جانب چینی وزارت خارجہ کی ترجمان ماؤننگ نے صدارتی انتخاب امریکا کا اندرونی معاملہ قرار دے دیا اور کہا ہم امریکی عوام کی رائے کا احترام کرتے ہیں۔ چینی مصنوعات پر ساٹھ فیصد ٹیرف لگانے کے سوال پر ترجمان نے کہا اس طرح کے فرضی سوالات کا جواب نہیں دیتے، ٹرمپ نے چینی درآمدات پر ساٹھ فیصد سے زیادہ ٹیرف لگانے اور چین کی سب سے زیادہ پسندیدہ ملک کی تجارتی حیثیت ختم کرنے کی تجویزپیش کی ہے، چین ہر سال چار سو بلین ڈالر سے زیادہ کی اشیا امریکا کو فروخت کرتا ہے۔ واضح رہے امریکا میں صدارتی دوڑ کی جنگ میں ڈونلڈ ٹرمپ فاتح رہے، انھوں نے 277 الیکٹورل ووٹ حاصل کرلیے ہیں۔ ٹرمپ نے سوئنگ اسٹیسٹس شمالی کیرولینا، جارجیا، پینسلوینیا اور وسکونسن میں کاملا ہیرس کو شکست دی۔ ٹرمپ انڈیانا، کنٹیکی کٹ، مغربی ورجینیا، اوکلا ہوما، مسیسپی، الاباما، فلوریڈا، جنوبی کیرولائنا، ٹینیسی اور آرکنساس سے کامیاب ہوئے۔,World
665,ہماری جدوجہد جاری رہے گی، کملا ہیرس کا شکست کے بعد پہلا خطاب,https://urdu.arynews.tv/harris-gives-speech-us-elections-2024/,واشنگٹن : امریکی صدارتی انتخاب 2024 میں ٹرمپ سے شکست کا سامنا کرنے والی ڈیمو کریٹک امیدوار کملا ہیرس نے کہا ہے کہ ہماری جدوجہد جاری رہے گی۔ الیکشن میں شکست کے بعد ہاورڈ یونیورسٹی سے خطاب میں کملا ہیرس کا الیکشن مہم میں ساتھ دینے والوں کا شکریہ ادا کرتے ہوئے کہنا تھا کہ ہمیں الیکشن کے نتائج کھلے دل سے تسلیم کرنے چاہئیں۔ غیر ملکی خبر رساں ادارے کیرپورٹ کے مطابقامریکی انتخابات میں ڈونلڈ ٹرمپ سے ہارنے والی کملا ہیرس نے شکست قبول کرتے ہوئے کہا کہ الیکشن میں ہار مانتی ہوں، اقتدار کی پر امن منتقلی یقینی بنانےکیلئے پرعزم ہیں۔ ان کا کہنا تھا کہ ہم ہمت نہیں ہاریں گے، ہماری جدوجہد جاری رہے گی اور ہماری جدوجہد امریکا کے بہتر مستقبل کیلئے تھی۔ کاملاہیرس نے کہا کہ آئین اور قانون کی بالادستی کیلئے ہماری تحریک جاری رہے گی، جمہوریت کا یہی اصول ہے کہ اگر ہارو تو شکست بھی تسلیم کرو، جمہوریت اورآمریت میں یہی فرق ہے۔ امریکی نائب صدر نے بتایا کہ ہم نے انتخابی مہم میں تمام لوگوں کو متحد کرنے کی کوشش کی، ہمیں تاریکی میں چمکتے ہوئے ستاروں سے بھی امید کی کرن لینی ہے۔ کاملا ہیرس نے کہا کہ گن وائلنس سے اپنے شہریوں کو محفوظ رکھنے کیلیے کسی بھی جنگ میں ہار نہیں مانیں گے، ہماری لڑائی امریکا کے بہتر مستقبل کی لڑائی ہے۔ Comments,World
666,ٹرمپ کا دوسرا دور صدارت : تارکین وطن کا کیا ہوگا؟,https://urdu.arynews.tv/2024-us-elections-trumps-plan-deportations/,واشنگٹن : امریکی صدارتی انتخاب 2024 میں شاندار کامیابی حاصل کرنے والے ریپبلکن پارٹی کے امیدوار ڈونلڈ ٹرمپ عہدہ صدارت سنبھالنے کے بعد حکومتی اداروں کو متحرک کرنے کا مصمم ارادہ رکھتے ہیں تاکہ وہ ریکارڈ تعداد میں غیر قانونی تارکین وطن کو ملک بدر کرسکیں۔ ڈونلڈ ٹرمپ کے گزشتہ دور حکومت میں کیے گئے اقدامات سے بخوبی اندازہ لگایا جاسکتا ہے کہ وہ اس بار امریکہ کی قیادت کس طریقے سے کریں گے؟ تجزیہ کاروں کا خیال ہے کہ صدر ٹرمپ اپنی صدارت وہیں سے شروع کریں گے جہاں یہ 2020 میں اختتام پذیر ہوئی تھی۔ غیر ملکی خبر رساں ادارےروئٹرز کی رپورٹکے مطابق نو منتخب امریکی صدر کا غیر قانونی تارکین وطن کو ملک بدر کرنے کا منصوبہ اپنی پہلی مدت میں کیے گئے اقدامات کو تقویت دینے کا عزم کا اظہار ہے، جس کے تحت وہ تمام دستیاب وسائل کو بروئے کار لائیں گے۔ ٹرمپ کے حامیوں کا کہنا ہے کہ صدر منتخب ہونے کے بعد ٹرمپ ملک بدری کے وعدے کو حقیقت کا روپ دینے کے لیے اپنے منصوبے میں امریکی فوج سے لے کر غیر ملکی سفارت کاروں تک سب کو شامل کریں گے۔ ٹرمپ نے اپنی انتخابی مہم کے دوران عوام کو اپنے منشور سے آگاہ کرتے ہوئے کامیابی کی صورت میں وسیع پیمانے پر سخت امیگریشن قوانین کا وعدہ کیا تھا، ٹرمپ کو اپنی پہلی مدت 2017-2021میں ملک بدری کے عمل میں مشکلات کا سامنا کرنا پڑا تھا۔ انتخابی مہم میں انہوں نے اس عزم کا اظہار کیا کہ وہ ریکارڈ تعداد میں تارکین وطن کو ملک بدر کردیں گے۔ ان کے نائب جے ڈی وینس نے بتایا کہ یہ منصوبہ سالانہ 10 لاکھ افراد کو ملک بدر کرسکتا ہے۔ دوسری جانب اس منصوبے کی مخالفت میں تارکین وطن کے حقوق کے حامیوں کا کہنا ہے کہ یہ منصوبہ بہت مہنگا، متنازع اور غیر انسانی ہوگا، جس سے خاندان جدا ہوں گے۔ ایڈیسن ریسرچ کے ایگزٹ پولز کے نتائج سے یہ بات سامنے آئی ہے کہ 39فیصد ووٹرز نے کہا کہ امریکہ میں غیر قانونی طور پر موجود تارکین وطن کو ملک بدر کیا جانا چاہیے جبکہ 56فیصد کا کہنا تھا کہ ان تارکین وطن کو قانونی حیثیت کے لیے درخواست دینے کی اجازت دی جانی چاہیے۔ یہاں یہ بات بھی قابل ذکر ہے کہ لاکھوں افراد کو ملک بدر کرنے کے لیے زیادہ تعداد میں افسران، حراستی مقامات اور امیگریشن ججوں کی ضرورت ہوگی۔ امریکن امیگریشن کونسل کا تخمینہ ہے کہ امریکہ میں 13 ملین غیر قانونی تارکین وطن کو ملک بدر کرنے کی لاگت دس سالوں میں تقریباً 968 ارب ڈالر ہوگی۔ یاد رہے کہ ڈونلڈ ٹرمپ 1798 کے ایک جنگی قانون جسے ’ایلین اینمیز ایکٹ‘ کہا جاتا ہے کو ممکنہ طور پر استعمال کرسکتے ہیں تاکہ زیادہ سے زیادہ تارکین وطن کو فوری طور پر ملک بدر کیا جاسکے، تاہم یہ ایک ایسی کارروائی ہے جسے مخالفین کی جانب سے یقینی طور پر عدالت میں چیلنج کیا جائے گا۔ Comments,World
667,امریکی صدارتی انتخاب 2024 : ڈونلڈ ٹرمپ اپنے عہدے کا حلف کب اٹھائیں گے؟,https://urdu.arynews.tv/2024-us-elections-when-does-trump-become-us-president-again/,"امریکی صدارتی انتخاب 2024 میں ڈونلڈ ٹرمپ عہدۂ صدارت کے لیے لازمی 270 الیکٹورل ووٹ حاصل کرنے میں بالآخر کامیاب ہوگئے، اب وہ ایک بار پھر چار سالہ مدت کیلیے وائٹ ہاؤس کے مکین بن جائیں گے۔ صدارتی انتخاب کے روز آخری لمحات تک ڈیمو کریٹ امیدوار کاملا ہیرس اور ریپبلکن امیدوار ڈونلڈ ٹرمپ کے درمیان مقابلہ بازی انتہائی سخت سمجھی جا رہی تھی لیکن جیسے جیسے نتائج سامنے آنا شروع ہوئے صورتحال واضح ہوتی گئی اور ٹرمپ نے فتح کیلئے مقررہ سے زائد ووٹ حاصل کرلیے۔ برطانوی نشریاتی ادارےبی بی سیکی رپوٹ کے مطابق امریکہ میں 130 سال کے طویل عرصے کے بعد ڈونلڈ ٹرمپ پہلے صدر ہوں گے جو دوبار اس عہدے پر فائز ہوں گے اور 78 سال کی عمر میں امریکی صدر کے طور پر منتخب ہونے والے سب سے زیادہ عمر والے شخص بھی بن جائیں گے۔ نومنتخب صدر پیر 20 جنوری 2025 کو یو ایس کیپیٹل کمپلیکس میں اپنے عہدے کا حلف اٹھائیں گے، یہ امریکی تاریخ کا 60 واں صدارتی حلف ہوگا۔ اس تقریب کے دوران نومنتخب صدر اپنا افتتاحی خطاب بھی کریں گے۔ صدارتی انتخابات میں صورتحال پر گہری نظر رکھنے والے تجزیہ کاروں کو خدشات تھے کہ کچھ اہم ""سوئنگ” ریاستوں میں انتہائی سخت مقابلے نے نتائج کو غیر یقینی بنا دیا ہوگا۔ تاہم، نارتھ کیرو لائنا، جارجیا، پنسلوانیا اور وسکونسن میں توقع سے زیادہ کامیابی اور ریپبلکن ریاستوں میں فتوحات نے ٹرمپ کو صدارت حاصل کرنے کے لئے لازمی 270 الیکٹورل ووٹ حاصل کرنے میں مدد فراہم کی۔ اب سوال یہ پیدا ہوتا ہے کہ اس جیت کے بعد کیا ڈونلڈ ٹرمپ اب صدر بن گئے، جی نہیں! کیونکہ ٹرمپ ابھی صرف صدر اور ان کے ساتھی جے ڈی وینس نائب صدر منتخب ہوئے ہیں۔ 20جنوری 2025 کو باقاعدہ حلف اٹھائیں گے، جس کے بعد وہ قانونی طور پر صدارت کی کرسی اور اپنی ذمہ داریاں سنبھالیں گے۔ تمام درست ووٹوں کو حتمی نتائج میں شامل کرنے کا وہ عمل جسے ’الیکٹورل کالج‘ کہا جاتا ہے، انتخابی نتائج کی تصدیق کرتا ہے۔ ہر ریاست میں مختلف تعداد میں الیکٹورل کالج ووٹ دستیاب ہوتے ہیں۔ عام طور پر ریاستیں اپنے تمام الیکٹورل کالج ووٹ اسی امیدوار کو دیتی ہیں جو عوامی ووٹ میں فاتح قرار پاتا ہے جس کے بعد کانگریس 6 جنوری کو الیکٹورل کالج ووٹوں کی گنتی کرکے نئے صدر کے نام کی تصدیق کرتی ہے۔ نو منتخب صدر ڈونلڈ ٹرمپ اور ان کے ساتھی جے ڈی وینس اپنی ٹیم کے ساتھ صدر بائیڈن کی انتظامیہ سے اقتدار کی منتقلی کی تیاری کا کام کریں گے۔ اس دوران وہ وہ اپنی پالیسیوں کو مرتب اور حکومت کے اہم عہدوں کے لئے ممکنہ امیدواروں کی جانچ پڑتال شروع کریں گے۔ اس دوران ٹرمپ اور ان کی ٹیم کو قومی سلامتی کے امور سے متعلق خفیہ بریفنگز بھی ملنا شروع ہو جائیں گی۔ ساتھ ہی نئے صدر اور نائب صدر کو امریکی سیکرٹ سروس کی جانب سے سیکیورٹی بھی فراہم کردی جائے گی۔ امریکی روایت کے مطابق موجودہ صدر کی جانب سے نئے صدر کو وائٹ ہاؤس میں مدعو کیا جاتا ہے تاکہ تقریب حلف برداری میں شرکت اور اقتدار کی منتقلی پُرامن طریقے سے کی جاسکے۔ Comments",World
668,امریکی صدارتی انتخاب 2024 : کاملا ہیرس کی شکست کے ذمہ دار جوبائیڈن ہیں، ڈیموکریٹس,https://urdu.arynews.tv/us-elections-2024-democrats-blame-biden-kamala-harris-loss/,"امریکی صدارتی انتخاب 2024 میں ڈونلڈ ٹرمپ کی شاندار کامیابی اور کاملا ہیرس کی شکست ڈیمو کریٹک پارٹی کے عہدیداران اور ووٹرز کیلئے کسی دھچکے سے کم نہیں۔ انتخابی نتائج سامنے آنے کے بعد ڈیمو کریٹک پارٹی رہنماؤں نے اپنا شدید ردعمل دیتے ہوئے حیرت اور غم و غصہ کا اظہار کیا ہے، ڈیموکریٹس رہنما صدر جوبائیڈن کو کمالا ہیرس کی شکست کا ذمہ دار قرار دے رہے ہیں۔ غیر ملکی خبر رساں ادارےروئٹرزکی رپورٹ کے مطابق کمالا ہیرس نے خود کو ڈونلڈ ٹرمپ کے مقابلے میں ایک کمتر امیدوار کے طور پر پیش کیا تھا اور تین ماہ پہلے ہی انتخابی دوڑ میں شامل ہوئی تھیں۔ تاہم، ان کی شکست نے کچھ ڈیمو کریٹس کو پارٹی کے مستقبل پر سوال اٹھانے پر مجبور کردیا ہے۔ ناقدین کا کہنا ہے کہ پارٹی نے صدر جوبائیڈن کی دماغی صحت کے بارے میں اپنے حامیوں سے جھوٹ بولا۔ جوبائیڈن کے اس جھوٹ کا پردہ گزشتہ جون میں ٹرمپ کے ساتھ ایک ٹی وی مباحثے میں فاش ہوا، جس سے لوگوں میں تشویش پیدا ہوئی اور بالآخر بائیڈن کو صدارتی دوڑ سے دستبردار ہونا پڑا۔ ایک ڈیمو کریٹک ڈونر نے سوال کیا کہ جوبائیڈن نے اتنے عرصے تک کیوں خود کو کیوں سامنے رکھا ؟ انہیں اپنی صحت کے بارے میں قوم کو سچ بتا کر پہلے ہی پیچھے ہٹ جانا چاہیے تھا۔ اس حوالے سے 81 سالہ صدر جوبائیڈن نے ایک نجی محفل میں گفتگو کرتے ہوئے کہا تھا کہ وہ واحد ڈیمو کریٹ رہنما ہیں جو ٹرمپ کو شکست دے سکتے ہیں اور انہوں نے قوم کو یقین دلایا کہ وہ اگلے چار سال کے لیے بھی صدر بننے کے قابل ہیں۔ بعد ازاں جب انہوں نے جولائی میں دوڑ سے دستبرداری کا اعلان کیا تو کہا کہ یہ میری پارٹی اور ملک کے بہترین مفاد میں ہے کہ میں اس دوڑ سے دستبردار ہو جاؤں۔ ایک اور ڈیمو کریٹک ڈونر بل ایکمین کا کہنا تھا کہ پارٹی کے اندر ""مکمل تبدیلی” کی ضرورت ہے۔ سماجی رابطے کی ویب سائٹ ایکس پر پیغام میں انہوں نے لکھا کہ پارٹی نے صدر کی ذہنی صحت اور اہلیت کے بارے میں امریکی عوام سے جھوٹ بولا ہے اور اس کے بعد انہیں تبدیل کرنے کے لیے کوئی پرائمری الیکشن بھی منعقد نہیں کیا۔ ایک ڈیموکریٹک نیشنل کمیٹی کے عہدیدار نے بتایا کہ گزشتہ رات پارٹی اراکین کی جانب سے ناراضگی کے پیغامات موصول ہورہے تھے جیسے وہ محسوس کر رہے تھے کہ ان سے جھوٹ بولا گیا۔ واضح رہے کہ صدارتی انتخاب میں کمالا ہیرس کی ہار ڈیمو کریٹس کی تین میں سے دو تلخ ناکامیوں میں دوسری شکست ہے۔ 2016 میں بھی ہلیری کلنٹن کی شکست نے بائیڈن کے لیے میدان ہموار کیا تھا۔ دوسری جانب ماہرین معاشیات کا کہنا ہے کہ سزا یافتہ ٹرمپ کی غیر روایتی اقتصادی تجاویز، جن میں درآمدات پر مکمل ٹیکس بھی شامل ہے، ان کے غیر قانونی طور پر مقیم لاکھوں افراد کو ملک بدر کرنے کے منصوبے سے صنعتوں کو بھی نقصان پہنچنے کا اندیشہ ہے، اس کے باوجود ٹرمپ نے لاطینی ووٹرز میں اپنی حمایت بڑھائی اور جارجیا اور نارتھ کیرو لائنا میں آسانی سے جیت حاصل کی، جہاں ڈیمو کریٹس سمجھتے تھے کہ ان کی کامیابی کے امکانات زیادہ ہیں۔ Comments",World
669,یو اے ای کی ریاست میں ٹریفک جرمانوں پر 50 فیصد رعایت,https://urdu.arynews.tv/ajman-announces-50-discount-on-traffic-fines/,یو اے ای کی ریاست عجمان میں ٹریفک جرمانوں پر 50 فیصد رعایت کا اعلان کیا گیا ہے۔ خلیجی میڈیا کے مطابق عجمان پولیس کی جانب سے 4 نومبر سے شروع ہونے والے اسکیم کے تحت 15 دسمبر 2024 تک ٹریفک جرمانے پر 50 فیصد رعایت کا اعلان کیا گیا ہے۔ سوشل میڈیا پلیٹ فارم X پر ایک پوسٹ میں، اتھارٹی نے کہا کہ رعایت عجمان میں 31 اکتوبر سے پہلے کی جانے والی خلاف ورزیوں پر ہونے والے تمام جرمانوں پر دی جائے گی۔ متحدہ عرب امارات میں نیا ٹریفک قانون یہ نیا اقدام رجسٹرڈ گاڑیوں اور ٹریفک پوائنٹس کی ضبطی کی منسوخی کا بھی احاطہ کرتا ہے تاہم اتھارٹی نے کہا کہ یہ سنگین خلاف ورزیاں جیسا کہ لاپرواہی سے چھوٹی یا بھاری گاڑی چلانا، ٹرک ڈرائیوروں کا ایسی جگہ پر اوور ٹیک کرنا جہاں اوور ٹیکنگ ممنوع ہے، زیادہ سے زیادہ رفتار کی حد 80 کلومیٹر فی گھنٹہ سے زیادہ کرنا، اور بغیر پیشگی اجازت کے گاڑی میں تبدیلی کرنا، پر رعایت نہیں دی جائے گی۔ اتھارٹی نے تمام گاڑیوں کے مالکان سے کہا ہے کہ وہ اس فیصلے سے فائدہ اٹھائیں اور اپنے جرمانے ادا کریں، اور ٹریفک کی حفاظت کو یقینی بنانے کے لیے ٹریفک قوانین کی پابندی کریں۔,World
670,امریکی صدارتی انتخاب 2024 : کاملا ہیرس نے شکست تسلیم کرلی، ٹرمپ کو مبارکباد,https://urdu.arynews.tv/us-election-2024-harris-concedes-to-trump-in-phone-call/,واشنگٹن : امریکی نائب صدر اور ڈیمو کریٹک پارٹی کی امیدوار کاملا ہیرس نے امریکی صدارتی انتخاب 2024میں باقاعدہ شکست تسلیم کرتے ہوئے ڈونلڈ ٹرمپ کو مبارکباد دی ہے۔ امریکی میڈیارپورٹ کے مطابقکاملاہیرس نے ڈونلڈ ٹرمپ کو فون کیا اور صدارتی الیکشن میں اپنی شکست تسلیم کرلی، فون پر گفتگو کرتے ہوئے انہوں نے انتخابات میں کامیابی پر اپنے حریف کو مبارکباد دی۔ امریکی میڈیا کے مطابق امریکی صدر جوبائیڈن بھی ڈونلڈ ٹرمپ کو آج فون کریں گے، علاوہ ازیں جوبائیڈن الیکشن کے نتائج سے متعلق عوام سے خطاب بھی کریں گے۔ واضح رہے کہ امریکا کے صدارتی انتخابات میں ڈونلڈ ٹرمپ ایک بار پھر کامیابی حاصل کرنے میں کامیاب ہوگئے، ریپبلکنز کے صدارتی امیدوار ٹرمپ نے مطلوبہ 270 نشستیں حاصل کرلیں۔ فاکس نیوز کے مطابق امریکی صدارتی انتخابات میں سابق امریکی صدر ڈونلڈ ٹرمپ نے 277 الیکٹورل ووٹ حاصل کرلئے جبکہ ان کے مد مقابل کاملا ہیرس 226 ووٹ حاصل کرسکیں۔ امریکا کی 7 میں سے 4 سوئنگ ریاستوں میں ٹرمپ نے کامیابی حاصل کی، پینسلوینیا، شمالی کیرولائنا، جارجیا اور وسکانسن میں ٹرمپ کو جیت نصیب ہوئی۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماؤں اور ووٹرز سے پہلے خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ Comments,World
671,غزہ سے اسرائیل کی ریزرو فوج کی واپسی,https://urdu.arynews.tv/israel-withdrawing-reserve-division-from-gaza/,"اسرائیل غزہ سے ریزرو ڈویژن واپس لے رہا ہے۔ اسرائیلی فوج نے X پر ایک پوسٹ میں کہا ہے کہ 252 ویں ریزرو ڈویژن ""کئی ماہ سے علاقے میں لڑائی کے بعد” وسطی غزہ کی پٹی سے نکل جائے گی۔ ٹائمز آف اسرائیل کے مطابق، یہ ڈویژن نیٹزارم کوریڈور کے علاقے میں کام کر رہی تھی جو 6.5 کلومیٹر (4 میل) چوڑی زمین کی پٹی جس پر اسرائیلی افواج کا قبضہ ہے جو غزہ کی پٹی کو دو حصوں میں کاٹتی ہے۔ غزہ، مقبوضہ مغربی کنارے اور اب لبنان پر اسرائیل کے طویل حملوں نے اسرائیلی فوج کو الٹرا آرتھوڈوکس یہودی مردوں اور بعض اطلاعات کے مطابق افریقی تارکین سمیت مزید بھرتیوں کی تلاش میں دیکھا ہے۔ اسرائیلی روزنامہ Yedioth Ahronoth نے رپورٹ کیا ہے کہ ایک معاہدے تک پہنچنے کی کوششوں میں پیش رفت کے درمیان اسرائیلی فوج نے جنوبی لبنان سے کئی بریگیڈز کو واپس بلا لیا ہے۔ باخبر ذرائع کا حوالہ دیتے ہوئے رپورٹ میں کہا گیا ہے کہ مذاکرات میں شامل حکام حزب اللہ کے ساتھ ڈیڑھ سے دو ہفتوں میں طے پانے والی ڈیل کا اندازہ لگا رہے ہیں۔ بات چیت میں پیش رفت ہوئی ہے خاص طور پر ایک دستاویز کے مسودے کے حوالے سے جو جنگ بندی کے نفاذ میں ناکام ہونے کی صورت میں جنوبی لبنان میں اسرائیل کی فوجی آزادی کی ضمانت دے گی۔ اخبار نے کہا کہ اس دوران اسرائیلی افواج یروشلم میں سیاسی قیادت کے فیصلے کا انتظار کر رہی ہیں۔",World
672,حزب اللہ نے درجنوں راکٹ فائر کر دیے، پورے اسرائیل میں خطرے کے سائرن,https://urdu.arynews.tv/rockets-fired-from-lebanon-towards-israel/,حزب اللہ نے ایک ہی دن میں لبنان سے اسرائیل کی طرف  120 راکٹ داغ دیے۔ اسرائیل کے چینل 12 کے مطابق صبح سے لبنان سے اسرائیل کی طرف ایک سو 20 راکٹ فائر کیے گئے ہیں۔ اسرائیل کی فوج نے مزید کہا کہ حزب اللہ کے حملوں کی وجہ سے آج دوسری بار پورے ملک میں سائرن بجائے گئے ہیں۔ حزب اللہ نے کہا ہے کہ اس نے تل ابیب میں ہوائی اڈے کے قریب اسرائیلی فوجی اڈے پر میزائل داغے ہیں، یہ ایک ماہ سے زائد جنگ میں پہلا حملہ ہے۔ ایک بیان میں، ایران کے حمایت یافتہ گروپ نے کہا کہ میزائلوں کے سلوو نے اسرائیل کے تجارتی مرکز تل ابیب کے جنوب میں بن گوریون بین الاقوامی ہوائی اڈے کے قریب تزرفین فوجی اڈے کو نشانہ بنایا۔ اسرائیلی فوج نے اس بات کی تصدیق نہیں کی کہ آیا اڈے کو نشانہ بنایا گیا تھا۔ شمالی اور وسطی اسرائیل میں سائرن بجنے کے بعد لبنان سے لگ بھگ 10 پروجیکٹائل عبور ہوئے جن میں زیادہ تر پروجیکٹائل کو روکا گیا اور ایک گرے ہوئے پروجیکٹائل کی وسطی اسرائیل میں شناخت کی گئی۔,World
673,مسلم دشمن اداکار متھن چکرورتی کے خلاف مقدمہ درج,https://urdu.arynews.tv/mithun-chakraborty-bjp-leader-fir-lodge/,کولکتہ : بھارتی اداکار متھن چکرورتی کو مسلمانوں کیخلاف زہر اگلنا مہنگا پڑگیا، مغربی بنگال پولیس نے بی جے پی رہنما کیخلاف مقدمہ درج کرلیا۔ بھارتی میڈیارپورٹس کے مطابقبھارتیہ جنتا پارٹی (بی جے پی) کے رہنما متھن چکرورتی نے گزشتہ دنوں بنگال میں انتخابات کے سلسلے میں نکالی گئی ریلی سے خطاب میں مسلمانوں کے خلاف زہر اُگلا تھا۔ مغربی بنگال پولیس نے اشتعال انگیز تقریر کرنے پر بی جے پی رہنما اور اداکار متھن چکرورتی کے خلاف مقدمہ درج کیا ہے۔ ریلی سے خطاب میں متھن چکرورتی نے کہا تھا کہ ہمیں ایسے کارکنوں کی ضرورت ہے جو سامنے سے لڑیں۔ جو کہے، مارو، تمہارے پاس کتنی گولیاں ہیں؟ بھارت کے ناکام ترین اداکار نے دھمکی دیتے ہوئے کہا تھا کہ مسلمانوں کو کاٹ ڈالیں گے اور انہیں دفن کردیں گے، ہم بنگال میں انتخابات جیتنے کے لئے کچھ بھی کریں گے۔ ان کا کہنا تھا کہ ہم 2026 میں مغربی بنگال کا تخت سنبھالیں گے۔ اس خطاب سے متعلق شکایت کے بعد بدھان نگر ساؤتھ تھانے میں مقدمہ درج کیا گیا۔ تعصب پسند بی جے پی رہنما متھن نے جس وقت ریلی سے یہ زہر آلود خطاب کیا اس وقت وزیر داخلہ امیت شاہ بھی موجود تھے۔ یاد رہے کہ متھن چکرورتی کو اس سال فلمی میدان کا سب سے بڑا اعزاز دادا صاحب پھالکے ایوارڈ سے بھی نوازا گیا ہے۔ Comments,World
674,امریکی صدارتی انتخاب میں ٹرمپ کی کامیابی پر ایران کا دوٹوک بیان,https://urdu.arynews.tv/us-election-2024%d8%8c-irans-statement-on-trumps-victory/,امریکی صدارتی انتخاب میں ڈونلڈ ٹرمپ کی دوبارہ کامیابی پر ایران نے ردعمل کا اظہار کیا ہے۔ حکومتی ترجمان فاطمہ مہاجرانی نے بیان میں کہا کہ امریکا میں کوئی بھی صدر بنے ہمیں فرق نہیں پڑتا امریکا میں صدارتی انتخابات کا ہم سے زیادہ تعلق نہیں ہے۔ ترجمان نے کہا کہ امریکا اور ایران کی عمومی پالیسیاں مستقل ہیں ایک کی جگہ دوسرے کے آنے سے کوئی خاص تبدیلی نہیں آئےگی۔ ان کا کہنا تھا کہ ہمیں ٹرمپ کی دوبارہ جیت سےکوئی خدشہ نہیں ہے ہمارے لیے دونوں امریکی صدارتی امیدواروں میں کوئی فرق نہیں، امریکی انتخابی نتائج ایرانی عوام کی روزمرہ زندگی پر اثر نہیں ڈالیں گے۔ چینی وزارت خارجہ کی ترجمان ماؤننگ نے صدارتی انتخاب امریکا کا اندرونی معاملہ قرار دے دیا اور کہا ہم امریکی عوام کی رائے کا احترام کرتے ہیں۔ چینی مصنوعات پر ساٹھ فیصد ٹیرف لگانے کے سوال پر ترجمان نے کہا اس طرح کے فرضی سوالات کا جواب نہیں دیتے، ٹرمپ نے چینی درآمدات پر ساٹھ فیصد سے زیادہ ٹیرف لگانے اور چین کی سب سے زیادہ پسندیدہ ملک کی تجارتی حیثیت ختم کرنے کی تجویزپیش کی ہے، چین ہر سال چار سو بلین ڈالر سے زیادہ کی اشیا امریکا کو فروخت کرتا ہے۔,World
675,دسیوں ہزار تربیت یافتہ جنگجو اسرائیل سے لڑنے کیلیے تیار ہیں، سربراہ حزب اللہ,https://urdu.arynews.tv/battlefield-not-political-action-will-end-war-hezbollah-chief/,بیروت: لبنان کی مزاحمتی تنظیم حزب اللہ کے سربراہ نعیم قاسم نے اسرائیل کے خلاف جاری جنگ کو جاری رکھنے کے عزم اظہار کیا ہے۔ الجزیرہ کیرپورٹکے مطابق سربراہ حزب اللہ نعیم قاسم نے لبنانی عوام سے خطاب میں اعلان کیا کہ ہمارے دسیوں ہزار تربیت یافتہ جنگجو اسرائیل سے لڑنے کیلیے تیار ہیں۔ نعیم قاسم نے کہا کہ ہماری جنگ صرف جنگی میدان میں ہی ختم ہوگی سیاسی میدان میں نہیں، فلسطینی کاز ثابت قدم ہے اور اسرائیلی جارحیت کے باوجود فتح حاصل کرے گا۔ انہوں نے کہا کہ اسرائیلی وزیر اعظم نیتن یاہو کے مقاصد ہیں لیکن اس کی جارحیت کی آخری حد نہیں، آپریشن الاقصیٰ فلڈ نے ایک نیا راستہ بنایا جو خطے کی حقیقت سے مختلف ہے، نیتن یاہو کا مقصد لبنان پر قبضہ کرنا اور حزب اللہ کے وجود کو ختم کرنا ہے۔ ان کا کہنا تھا کہ جنگ کی توقع تھی اس لیے تیاری کی اور مقابلہ کرنے کی پوزیشن میں ہیں، جنگجو اور پارٹی ایک ٹھوس اسلامی نظریہ رکھتے ہیں جو سچائی پر مبنی ہے۔ نعیم قاسم نے مزید کہا کہ ہمارے تمام جنگجو شہادت کیلیے تیار ہیں جو موت سے نہیں ڈرتے، اسرائیل جارحیت روکے گا تو لبنانی ریاست کے ذریعے بالواسطہ مذاکرات کا راستہ کھلے گا۔ نعیم قاسم نے 30 اکتوبر 2024 کو عہدہ سنبھالنے کے بعد اپنی پہلی تقریر میں اسرائیل کو دفاع اور مزاحمت کا پیغام دیا تھا۔ تقریباً ایک گھنٹے پر مشتمل ریکارڈ شدہ ویڈیو میں نعیم قاسم نے اعلان کیا تھا کہ آخر میں فتح ہماری ہی ہوگی۔ خطاب کے دوران ان کے پیچھے لبنان اور حزب اللہ کے جھنڈے اور شہید حسن نصر اللہ کی تصویر دکھائی دی۔ نعیم قاسم نے کہا تھا کہ حسن نصر اللہ میرے لیے ایک بھائی کی طرح تھے جبکہ شہید ہاشم صفی الدین ایک ایسی شخصیت تھے جن پر حسن نصر اللہ بہت زیادہ بھروسہ کرتے تھے۔ انہوں نے فلسطین میں اسرائیلی فوج سے براہ راست جھڑپ کے دوران شہید ہونے والے یحییٰ سنوار کو بہادری، مزاحمت اور آزاد لوگوں کی مثال قرار دیا تھا۔ سربراہ حزب اللہ نے اس عزم کا اظہار کیا تھا کہ ان کی قیادت میں مزاحمتی تنظیم حسن نصر اللہ کے مشن کو جاری رکھے گی اور اسی راستے پر چلتے ہوئے اسرائیل کے ساتھ جنگ لڑتی رہے گی۔ نعیم قاسم کون ہیں؟ نعیم قاسم 1953 میں لبنان کے علاقے کفرفیلہ کے ایک دینی گھرانے میں پیدا ہوئے۔ انہوں نے دینی تعلیم استاد آیت اللہ محمد حسین فضل اللہ سے حاصل کی، بعد ازاں انہوں نے لبنان کی ایک یونیورسٹی سے کیمسٹری میں بیچلر کی ڈگری حاصل کی۔ وہ لبنان میں مسلم طلبا یونین کے بانیوں میں سے ایک ہیں جو 1970 کی دہائی میں قائم ہوئی تھی۔ وہ عمل موومنٹ میں اس وقت شامل ہوئے جب اس کے سربراہ امام موسیٰ صدر تھے۔ وہ 1974 سے 1988 تک اسلامی مذہبی تعلیمی انجمن کے سربراہ رہے۔ انہوں نے المصطفیٰ اسکولوں کے مشیر کے طور پر بھی خدمات انجام دیں۔ پھر قاسم نعیم نے حزب اللہ کی بنیاد کی سرگرمیوں میں حصہ لیا اور 1992 میں حزب اللہ کے ڈپٹی سیکریٹری جنرل مقرر ہوئے۔ مصطفیٰ بدرالدین نے 2009 میں عماد مغنیہ کی جگہ نعیم قاسم کو حزب اللہ کی عسکری سرگرمیوں کا سربراہ مقرر کیا۔ وہ حزب اللہ شوریٰ کمیٹی کے مسلسل 3 مرتبہ رکن رہ چکے ہیں۔,World
676,ڈونلڈ ٹرمپ کی کامیابی  :  چین کی جانب سے اہم بیان آگیا,https://urdu.arynews.tv/china-on-donald-trumps-victory-in-the-us-presidential-election/,بیجنگ : امریکی صدارتی انتخاب میں ڈونلڈ ٹرمپ کی کامیابی پر چین کی جانب سے اہم بیان آگیا۔ تفصیلات کے مطابق  چینی وزارت خارجہ کی ترجمان ماؤننگ نے صدارتی انتخاب امریکا کا اندرونی معاملہ قرار دے دیا اور کہا ہم امریکی عوام کی رائے کا احترام کرتے ہیں۔ چینی مصنوعات پر ساٹھ فیصد ٹیرف لگانے کے سوال پر ترجمان نے کہا اس طرح کے فرضی سوالات کا جواب نہیں دیتے، ٹرمپ نے چینی درآمدات پر ساٹھ فیصد سے زیادہ ٹیرف لگانے اور چین کی سب سے زیادہ پسندیدہ ملک کی تجارتی حیثیت ختم کرنے کی تجویزپیش کی ہے، چین ہر سال چار سو بلین ڈالر سے زیادہ کی اشیا امریکا کو فروخت کرتا ہے۔ واضح رہے امریکا میں صدارتی دوڑ کی جنگ میں ڈونلڈ ٹرمپ فاتح رہے، انھوں نے 277 الیکٹورل ووٹ حاصل کرلیے ہیں۔ ٹرمپ نے سوئنگ اسٹیسٹس شمالی کیرولینا، جارجیا، پینسلوینیا اور وسکونسن میں کاملا ہیرس کو شکست دی۔ ٹرمپ انڈیانا، کنٹیکی کٹ، مغربی ورجینیا، اوکلا ہوما، مسیسپی، الاباما، فلوریڈا، جنوبی کیرولائنا، ٹینیسی اور آرکنساس سے کامیاب ہوئے۔,World
677,حماس کا ٹرمپ کی کامیابی پر ردِ عمل سامنے آگیا,https://urdu.arynews.tv/us-election-2024-hamas-react-trump-victory/,امریکی انتخابات میں ریپبلکن امیدوار ڈونلڈ ٹرمپ کی کامیابی پر حماس کے عہدے دار کی جانب سے رد عمل کا اظہار کیا گیا ہے۔ بین الاقوامی خبر رساں ادارے کیرپورٹکے مطابق حماس عہدے دار کا کہنا ہے کہ امریکی انتخابات میں ڈیموکریٹس کی شکست غزہ پر ان کے مجرمانہ مؤقف کی قیمت ہے۔ عہدے دار کے مطابق ڈونلڈ ٹرمپ جو بائیڈن کی غلطیوں سے سبق سیکھیں۔ دوسری جانب نومنتخب امریکی صدر ڈونلڈ ٹرمپ نے کہا ہے کہ کوئی نئی جنگ شروع نہیں کروں گا بلکہ جاری جنگوں کو بھی ختم کروں گا۔ ری پبلکن امیدوار ڈونلڈ ٹرمپ دوسری بار امریکا کے صدر منتخب ہوگئے۔ وہ 277 الیکٹورل ووٹ لے کر حریف امیدوار کاملا ہیرس پر بھارتی برتری سے کامیاب ہوئے ہیں۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماؤں اور ووٹرز سے پہلے خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ ڈونلڈ ٹرمپ نے کہا کہ ایسی جیت کبھی نہیں دیکھی گئی۔ قوم نے تاریخ رقم کر دی اور یہ عوام کی کامیابی ہے۔ امریکا اب نئی بلندیوں پر جائے گا اور میرا اگلا دور امریکا کے لیے سنہرا دور ہوگا۔ نومنتخب صدر نے اس عزم کا اظہار کیا کہ وہ کوئی نئی جنگ شروع نہیں کریں گے بلکہ دنیا میں جو جنگیں جاری ہیں، ان کو بھی ختم کروں گا۔ امریکا کو محفوظ، مضبوط اور خوشحال بنا کر دوبارہ عظیم ملک بناؤں گا۔ انہوں نے کہا کہ امریکا کو درپیش تمام چیلنجز سے نمٹنے کے لیے تیار ہیں۔ ہم امریکا کو محفوظ بنائیں گے اور اس کی سرحدوں کو سیل کریں گے۔ اب جو بھی یہاں آئے گا، وہ قانونی طریقے سے ہی آئے گا۔,World
678,24 ہزار جعلساز اساتذہ کیخلاف ڈنڈا اٹھانے کی تیاری,https://urdu.arynews.tv/24-thousand-fake-teachers-action/,بھارتی ریاست بہار میں 24 ہزار جعلی اساتذہ کے ناموں کے گرد سرخ دائرہ لگا دیا گیا ہے اور کے خلاف کارروائی کی تیاری کی جا رہی ہے۔ غیر ملکی میڈیا کے مطابق بہار میں مجموعی طور پر 42 ہزار اساتذہ تفتیش کے دائرے میں ہیں جن میں سے 24 ہزار ایسے اساتذہ کے خلاف کارروائیوں کی تیاریاں شروع کر دی گئی ہیں جن کے جعلی ہونے کی تصدیق ہو چکی ہے۔ رپورٹ کے مطابق جن 24 ہزار اساتذہ کے سروں پر ملازمت ختم ہونے کی تلوار لٹک رہی ہے، ان میں سے 80 فیصد ایسے ہیں جنہوں نے سی ٹیٹ امتحان میں مقررہ معیار (کم از کم 60 فیصد نمبر) سے کم نمبر حاصل کرنے کے باوجود ملازمت حاصل کی تھی، جب کہ 20 فیصد نے ملازمت کے حصول کے لیے معذوری، کھیل، رہائش اور ذات کو جواز بناتے ہوئے جعلی سرٹیفکیٹ پیش کیے تھے۔ بہار کے محکمہ تعلیم نے یکم سے 13 ستمبرکے درمیان قابلیت کا امتحان پاس کرنے والے ایک لاکھ 87 ہزار امیدواوں کی کونسلنگ کرنی تھی لیکن 42 ہزار کی کونسنل نہ ہوسکی۔ تین ہزار غیر حاضر جب کہ 10 ہزار اساتذہ کی بایو میٹرک تصدیق نہیں ہوسکی۔ بتایا جا رہا ہے کہ مذکورہ 24 ہزار اساتذہ کے سرٹیفکیٹس کی دوبارہ جانچ پڑتال کی جائے گی۔ اگر اس دوران سرٹیفکیٹ جعلی پایا گیا تو انہیں ملازمت سے نکال دیا جائے گا اور ان کے خلاف قانونی کارروائی کی جائے گی۔ ثانوی تعلیم کے ڈائریکٹر یوگیندر سنگھ نے بتایا ہے کہ تمام اساتذہ کے سرٹیفکیٹس کی جانچ کے بعد تمام ریکارڈ سروس بک میں درج کیا جائے گا۔ پھر ایک ڈیجیٹل سروس بک بنا کر اسے آن لائن کر دیا جائے گا۔,World
679,ڈونلڈ ٹرمپ کی جیت : بٹ کوائن میں سرمایہ کاری کرنے والوں کے لیے بڑی خبر,https://urdu.arynews.tv/bitcoin-hits-record-high-above-75000-as-traders-bet-on-trump-win/,"امریکی صدارتی انتخاب میں ڈونلڈ ٹرمپ کی جیت پر معروف ڈیجیٹل کرنسی بٹ کوائن نے ایک نئی تاریخی بلندی کو چھو لیا۔ تفصیلات کے مطابق امریکی صدارتی انتخاب میں ڈونلڈ ٹرمپ کی کامیابی کی خبروں سے کرپٹو مارکیٹ میں بھی تیزی دیکھی گئی اور Bitcoin ایک نئی بلند ترین سطح پر پہنچ گیا جبکہ کرپٹو سرمایہ کاروں نے ڈونلڈ ٹرمپ کی انتخابی فتح کا جشن منایا۔ ٹرمپ کی جیت کی خبروں پر 15 دن میں ایک بٹ کوائن 64 ہزار سے بڑھ کر 75 ہزار ڈالر کا ہوگیا کیونکہ سرمایہ کاروں کا جھکاؤ ڈونلڈ ٹرمپ کی طرف تھا۔ آج صبح ڈیجیٹل کرنسی 7 فیصد اضافے سے $75,005.08 تک پہنچ گئی، جو مارچ میں $73,797.98 کی ​​بلند ترین سطح پر تھی اور اس کے بعد سے بٹ کوائن کی قیمت سال کے دوران $70,000 سے نیچے رہی۔ سرمایہ کاروں کو توقع تھی کہ بٹ کوائن کی تجارت اس وقت تک تیز رہے گی جب تک کہ واضح فاتح کا اعلان نہیں کیا جاتا، نائب صدر کملا ہیرس کی جیت سے بٹ کوائن کی قیمت میں کمی کا خطرہ متوقع تھا، جبکہ تاجروں نے ٹرمپ کی جیت کی صورت میں قیمت میں اضافے کا اندازہ لگایا تھا۔ ایکسچینج Crypto.com کے چیف ایگزیکٹیو کریس مارزلیک نے کہا، ""کرپٹو کا مستقبل آج سے زیادہ روشن کبھی نہیں دیکھا۔” بٹ کوائن میں اضافے سے دوسرے کرپٹو ٹوکنز کے شیئر کی قیمتوں میں اضافہ ریکارڈ کیا گیا ، ایتھر کی قیمت 8.6 فیصد بڑھ کر 2,622 ڈالر ہوگئی، ایتھیریم کو بِٹ کوائن کے بعد دنیا کی دوسری بڑی کرپٹو کرنسی کہا جاتا ہے، جسے ایتھر ٹوکن کے ذریعے استعمال کیا جاتا ہے اور یہ بھی بلاک چین کے ذریعے چلتی ہے۔ اس کے علاوہ سولانا 11 فیصد بڑھ کر 184 ڈالر ہوگئی جبکہ ایلون مسک کے پسند کردہ میم ٹوکن ڈوج کوائن کی قیمت 16 فیصد بڑھ کر 20 سینٹ تک پہنچ گئی۔ خیال رہے ٹرمپ نے ستمبر میں اعلان کیا تھا کہ وہ اپنے بیٹوں اور کاروباری افراد کے ساتھ ورلڈ لبرٹی فنانشل کے نام سے ایک ڈیجیٹل کرنسی پلیٹ فارم شروع کریں گے، ورلڈ لبرٹی فنانشل صارفین کو ایک دوسرے کو یا اس سے کرپٹو کرنسیوں کو قرض دینے یا لینے کے قابل بناتا ہے۔ واضح رہے امریکا میں صدارتی دوڑ کی جنگ میں ڈونلڈ ٹرمپ فاتح رہے، انھوں نے 277 الیکٹورل ووٹ حاصل کرلیے ہیں۔ ٹرمپ نے سوئنگ اسٹیسٹس شمالی کیرولینا، جارجیا، پینسلوینیا اور وسکونسن میں کاملا ہیرس کو شکست دی۔ ٹرمپ انڈیانا، کنٹیکی کٹ، مغربی ورجینیا، اوکلا ہوما، مسیسپی، الاباما، فلوریڈا، جنوبی کیرولائنا، ٹینیسی اور آرکنساس سے کامیاب ہوئے۔",World
680,اسرائیل کا شمالی غزہ میں فضائی حملہ، 20 فلسطینی شہید,https://urdu.arynews.tv/israeli-airstrike-dead-20-people-northern-gaza/,"اسرائیل کے شمالی غزہ میں فضائی حملے کے نتیجے میں کم از کم 20 فلسطینی جام شہادت نوش کرگئے، شہید ہونے والوں میں اکثریت خواتین اور بچوں کی تھی۔ بین الاقوامی خبر رساں ادارے کیرپورٹکے مطابق غزہ کی وزارتِ صحت کی ایمرجنسی سروس کی جانب سے فراہم کردہ فہرست کے مطابق شمالی غزہ میں اسرائیلی بمباری سے جام شہادت نوش کرنے والوں میں 8 خواتین اور 6 بچے شامل ہیں۔ دوسری جانب اسرائیل کے وزیراعظم بنجمن نیتن یاہو نے وزیر دفاع یوو گیلنٹ کو برطرف کر دیا ہے۔ نیتن یاہو نے کہا ہے کہ غزہ اور لبنان میں اسرائیل کی جنگوں کے انتظام کے حوالے سے ان کے اور گیلنٹ کے درمیان بہت زیادہ خلاء موجود ہیں۔ نیتن یاہو نے وزیر خارجہ اسرائیل کاٹز کو ملک کا نیا وزیر دفاع نامزد کیا ہے جبکہ کاٹز کے سابق عہدے پر گیڈون سار کو تعینات کیا ہے۔ یہ فیصلہ گیلنٹ کی طرف سے الٹرا آرتھوڈوکس کو مزید 7,000 ڈرافٹ آرڈر بھیجنے کی اسرائیلی فوج کی سفارش کی منظوری کے 24 گھنٹے سے بھی کم وقت میں سامنے آیا ہے۔ الٹرا آرتھوڈوکس مردوں کا مسودہ تیار کرنے کا معاملہ گیلنٹ اور نیتن یاہو کے درمیان ایک اہم نکتہ رہا ہے، جن کا اتحاد دائیں بازو کے بلاک پر منحصر ہے۔ X پر ایک پوسٹ میں برطرفی کی خبریں آنے کے فوراً بعد، گیلنٹ نے لکھا ریاست اسرائیل کی سلامتی میری زندگی کا مشن تھا اور رہے گا۔ نیتن یاہو نے گیلنٹ کی برطرفی کا اعلان کرتے ہوئے کہا کہ وزیراعظم اور وزیر دفاع کے درمیان مکمل اعتماد کی ضرورت ہے آج، میں نے وزیر دفاع گیلنٹ کی سروس ختم کرنے اور ان کی جگہ کاٹز کو مقرر کرنے کا فیصلہ کیا ہے۔",World
681,بھارت میں 50 سالہ خاتون سے اجتماعی زیادتی,https://urdu.arynews.tv/hyderabad-incident-50-year-old-woman/,حیدرآباد: بھارت میں خواتین کے ساتھ اجتماعی زیادتی کے واقعات معمول بن گئے، ایک افسوسناک واقعے میں 50 سالہ خاتون کو اجتماعی زیادتی کا نشانہ بنا دیا گیا۔ بھارتی میڈیا رپورٹس کے مطابق 50 سالہ خاتون کے ساتھ پیش آنے والا اجتماعی زیادتی کا یہ واقعہ مدھورا نگر پولیس اسٹیشن کے حدود میں واقع اوم نگر میں پیش آیا۔ پولیس ذرائع کا اس حوالے سے کہنا ہے کہ 50 سالہ گھریلو ملازمہ کل اپنے گھر جانے کیلئے ہائی ٹیکس کے بس اسٹاپ پر بس کے انتظار میں کھڑی تھی۔ اسی اثناء میں تین نوجوانوں کا وہاں سے گزر ہوا، جو کپڑے دھونے پر 500 روپے دینے کا وعدہ کرکے اسے اپنے گھر لے گئے۔ گھر لے جانے کے بعد نوجوانوں نے اسے اجتماعی زیادتی کا نشانہ بنایا۔ بعد ازاں خاتون کسی طرح وہاں سے نکلنے میں کامیاب ہوگئی اور مدھورا نگر پولیس سے شکایت کی۔ پولیس نے اس معاملہ میں مقدمہ درج کرکے تحقیقات کا آغاز کردیا ہے، ملزمان کا تعلق ریاست اترپردیش کے گورکھپور سے بتایا گیا ہے۔ اس سے قبل بھارت کے راجستان میں پیش آنے والے افسوسناک واقعے میں مندر آنے والی خاتون کو پجاری نے پرساد میں نشہ آور دوا ملا کر کھلادی اس کے بعد اسے زیادتی کا نشانہ بنایا۔ متاثرہ خاتون نے پجاری کے خلاف پولیس سے شکایت کی ہے جبکہ پولیس نے مقدمہ درج کرکے تحقیقات کا آغاز کردیا ہے۔ تفصیلات کے مطابق ضلع سکر میں بابا بالک ناتھ پجاری نے انتہائی ہوشیاری سے پوجا کے لیے آنے والی ایک خاتون سے جان پہچان بنالی اور خاندان کے مسائل حل کرنے کا وعدہ کرتے ہوئے اسے اپنے اعتماد میں لے لیا۔ پجاری نے خاتون کو اعتماد میں لینے کے بعد کہا کہ پرساد کھانے سے مسائل حل ہوں گے، اس نے پرساد میں نشہ اور دوا ملا کر خاتون کو کھلا دی۔ جس کے بعد پجاری نے خاتون کو جنسی ہوس کا نشانہ بنایا۔ بھارتی میڈیا رپورٹس کے مطابق مذکورہ واقعہ رواں سال اپریل میں پیش آیا تھا، عصمت ریزی کے شرمناک واقعہ کی پجاری کے ڈرائیور نے کیمرے میں ریکارڈنگ بھی کرلی تھی۔,World
682,مرغ کی شکل میں دنیا کا انوکھا ہوٹل، تقریب رونمائی کی حیرت انگیز ویڈیو,https://urdu.arynews.tv/viral-video-rooster-shape-worlds-unique-hotel-in-the/,ایک طویل القامت مرغ کی شکل کا دنیا کا انوکھا ہوٹل تعمیر کیا گیا ہے جس نے اپنے منفرد ڈیزائن کی بدولت ورلڈ ریکارڈ بھی اپنے نام کر لیا۔ آپ نے دنیا میں بہت ساری خوبصورت عمارتیں دیکھ رکھی ہوں گی لیکن اپنے تعمیراتی ڈیزائن کے لحاظ سے دنیا کا سب سے منفرد ہوٹل فلپائن میں قائم کیا گیا ہے جو ایک بڑے مرغ کی صورت ہے اور اپنے دلچسپ ڈیزائن کی بدولت اس کا نام گنیز بُک آف ورلڈ ریکارڈ میں درج بھی ہو چکا ہے۔ غیر ملکی میڈیا کے مطابق اپنے منفرد ڈیزائن کی بدولت دنیا بھر کی توجہ کا مرکز بننے والا یہ ہوٹل فلپائن میں نیگروس اوکسیڈنٹل کے علاقے کمیپسٹوہن ہائی لینڈ ریزورٹ میں تعمیر کیا گیا ہے۔ یہ خوبصورت ہوٹل 114.7 فٹ بلند ہوٹل دور سے دیکھنے میں ایک جہازی سائز اصل مرغے کی طرح دکھائی دیتا ہے۔ گزشتہ دنوں اس عجوبہ ہوٹل کی رونمائی کی گئی جس میں شرکت کے لیے لوگوں کی بڑی تعداد کے ساتھ خواص بھی بڑی تعداد میں پہنچے۔ اس ہوٹل میں دیگر ہوٹلوں کی طرح تمام سہولتیں میسر ہیں اور 15 ایئرکنڈیشنڈ کمرے بھی موجود ہیں۔ ہوٹل کے مالک ریکارڈو کانو گواپو کا کہنا تھا کہ ان کی خواہش تھی کہ وہ ریزورٹ میں کوئی ایسی عمارت تعمیر کریں جو اس سے قبل کسی نے نہ دیکھی ہو اور وہ دنیا بھر کی توجہ اپنی جانب مبذول کرا لے۔ ان کا کہنا تھا کہ ہوٹل کو عمارت کو مرغ کی شکل میں ڈھالنے کا ایک بنیادی مقصد مقامی ثقافت کو خراج تحسین اور فروغ دینا بھی ہے۔,World
683,ٹرمپ کا اپنی وکٹری اسپیچ میں ایلون مسک کا ذکر کن الفاظ میں کیا؟,https://urdu.arynews.tv/us-elections-2024-trump-victory-us-elections-2024speech-elon-musk/,نومنتخب امریکی صدر ڈونلڈ ٹرمپ نے فلوریڈا میں ری پبلکنز کنونشن سینٹر میں وکٹری اسپیچ میں کاروباری ٹائیکون ایلون مسک کا خصوصی ذکر کیا۔ نومنتخب امریکی صدر ڈونلڈ ٹرمپ نے فلوریڈا میں ری پبلکنز کنونشن سینٹر میں پارٹی رہنماؤں، سپورٹرز اور ووٹرز سے وکٹری اسپیچ کے دوران جہاں اپنی ترجیحات کا اعلان کیا وہیں وہ اپنے سب سے بڑے سپورٹر بزنس ٹائیکون ایلون مسک کا ذکر کرنا نہ بھولے۔ ٹرمپ نے اپنے خطاب میں ایلون مسک کی تعریف کرتے ہوئے کہا کہ انہیں حیرت انگیز شخصیت قرار دیتے ہوئے کہا کہ مسک نے صدارتی الیکشن کے دوران بہترین کمیونیکیشن کا نظام تیار کیا۔ نومنتخب نے ایلون مسک نے ری پبلکن پارٹی میں ان کے بڑھتے ہوئے اثر رسوخ پر روشنی بھی ڈالی اور مسک کو پارٹی کا رائزنگ اسٹار قرار دے ڈالا۔ واضح رہے کہ ایلون مسک نے سوئنگ ریاستوں میں ٹرمپ کے لیے انتخابی مہم چلائی تھی اور ان کی پولیٹیکل ایکشن کمیٹی کو ساڑھے 7 کروڑ ڈالرز کا فنڈ دیا تھا تاکہ ٹرمپ کی وائٹ ہاؤس میں واپسی ہوسکے۔ ایلون مسک سوشل میڈیا پلیٹ فارم ایکس (ٹوئٹر) پر ڈونلڈ ٹرمپ کی میزبانی بھی کی جبکہ ان کے ساتھ چند سیاسی ریلیوں میں شریک بھی ہوئے۔ یاد رہے کہ انتخابی مہم کے دوران ڈونلڈ ٹرمپ نے اشارہ دے چکے ہیں کہ اگر وہ دوبارہ منتخب ہوئے تو ایلون مسک کو اپنی کابینہ میں جگہ دے سکتے ہیں یا مشیر بنا سکتے ہیں۔ ایلون مسک کا روزانہ ایک فرد کو 10 لاکھ ڈالرز دینے کا اعلان، پہلا خوش قسمت کون تھا؟,World
684,امریکی تاریخ میں پہلی بار خلا سے بھی ووٹ کاسٹ,https://urdu.arynews.tv/us-election-2024-vote-from-space/,امریکا کے 47 ویں صدارتی انتخاب میں نئی تاریخ بن گئی، زمین کے بعد خلا سے بھی ووٹ پڑگیا۔ بین الاقوامی خبر رساں ادارے کی رپورٹ کے مطابق امریکی تاریخ میں پہلی بار خلا بازوں نے خلا میں اپنے ووٹ کا حق استعمال کیا۔ خلا بازوں نے خلائی اسٹیشن سے تصویر بھجوا دی۔ رپورٹس کے مطابق امریکی تاریخ میں پہلی بار خلا بازوں نے الیکٹرک بیلٹ کے ذریعے ووٹ کاسٹ کیا، اس موقع پر امریکی خلا باز کا کہنا تھا کہ ووٹ دینے سے فرق پڑتا ہے، اس سے فرق نہیں پڑتا کہ آپ کہاں ہیں۔ واضح رہے کہ امریکا کے صدارتی انتخابات میں ڈونلڈ ٹرمپ ایک بار پھر کامیابی حاصل کرنے میں کامیاب ہوگئے، ریپبلکنز کے صدارتی امیدوار ٹرمپ نے مطلوبہ 270 نشستیں حاصل کرلیں۔ فاکس نیوز کے مطابق امریکی صدارتی انتخابات میں سابق امریکی صدر ڈونلڈ ٹرمپ نے 277 الیکٹورل ووٹ حاصل کرلئے جبکہ ان کے مد مقابل کاملا ہیرس 226 ووٹ حاصل کرسکیں۔ امریکا کی 7 میں سے 4 سوئنگ ریاستوں میں ٹرمپ نے کامیابی حاصل کی، پینسلوینیا، شمالی کیرولائنا، جارجیا اور وسکانسن میں ٹرمپ کو جیت نصیب ہوئی۔ ٹرمپ کا وکٹری خطاب: امریکا کے نومنتخب 47 ویں صدر ڈونلڈ ٹرمپ نے جیت کے فوری بعد اپنے خطاب میں ملک کو محفوظ بنانے اور سرحدوں کو سیل کرنے کا اعلان کیا ہے۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماو?ں اور ووٹرز سے وکٹری خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ ڈونلڈ ٹرمپ نے کہا کہ یہ جیت نا قابل یقین ہے۔ اب امریکا کو بہتر کرنے کی ضرورت ہے۔ امریکا کے سنہری دور کا آغاز ہونے والا ہے، ہم اس کے زخموں پر مرہم رکھیں گے اور امریکا کو دوبارہ عظیم بنائیں گے۔,World
685,کوئی نئی جنگ نہیں، جاری جنگوں کا خاتمہ کروں گا، ڈونلڈ ٹرمپ,https://urdu.arynews.tv/us-elections-2024-donald-trump-vicory-speech/,نومنتخب امریکی صدر ڈونلڈ ٹرمپ نے کہا ہے کہ کوئی نئی جنگ شروع نہیں کروں گا بلکہ جاری جنگوں کو بھی ختم کروں گا۔ ری پبلکن امیدوار ڈونلڈ ٹرمپ دوسری بار امریکا کے صدر منتخب ہوگئے۔ وہ 277 الیکٹورل ووٹ لے کر حریف امیدوار کاملا ہیرس پر بھارتی برتری سے کامیاب ہوئے ہیں۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماؤں اور ووٹرز سے پہلے خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ ڈونلڈ ٹرمپ نے کہا کہ ایسی جیت کبھی نہیں دیکھی گئی۔ قوم نے تاریخ رقم کر دی اور یہ عوام کی کامیابی ہے۔ امریکا اب نئی بلندیوں پر جائے گا اور میرا اگلا دور امریکا کے لیے سنہرا دور ہوگا۔ نومنتخب صدر نے اس عزم کا اظہار کیا کہ وہ کوئی نئی جنگ شروع نہیں کریں گے بلکہ دنیا میں جو جنگیں جاری ہیں، ان کو بھی ختم کروں گا۔ امریکا کو محفوظ، مضبوط اور خوشحال بنا کر دوبارہ عظیم ملک بناؤں گا۔ انہوں نے کہا کہ امریکا کو درپیش تمام چیلنجز سے نمٹنے کے لیے تیار ہیں۔ ہم امریکا کو محفوظ بنائیں گے اور اس کی سرحدوں کو سیل کریں گے۔ اب جو بھی یہاں آئے گا، وہ قانونی طریقے سے ہی آئے گا۔ ٹرمپ نے کہا کہ عوام نے ایک بار پھر بڑا مینڈیٹ دیا۔ یہ تقسیم ختم کرنے اور متحد ہونے کا وقت ہے۔ ہم اپنے ملک کے زخم بھرنے جا رہے ہیں۔ ٹیکسوں میں کمی لا کر امریکی عوام کو ریلیف دینے گے۔ نومنتخب صدر نے کہا کہ مجھے 315 الیکٹورل ووٹ جیتنے کی امید تھی تاہم عوام نے ہمیں ایک بار پھر غیر معمولی مینڈیٹ دیا ہے اور سوئنگ ریاستوں میں بھی کامیابی حاصل کی ہے۔ امریکی سینیٹ میں ہماری کامیابی غیر معمولی ہے۔ ٹرمپ نے کہا کہ میں ںے تمام مشکلات کا مقابلہ کیا اور اب کامیابی کے بعد ایک ایسے نئے سفر کا آغاز کریں گے، جس میں امریکیوں کو بہت خوشیاں ملیں گے اور میں اس وقت تک خاموش نہیں بیٹھوں گا جب تک آپ کے خواب پورے نہ کر لوں۔ ان کا کہنا تھا کہ کامیاب دلوانے پر امریکی عوام کی خدمت کر کے اس کا صلہ دینگے اور عوام نے جو ذمہ داری ہے اسے سخت محنت سے نبھاؤں گا۔ امریکی عوام 4 سال کی تقسیم کو پیچھے چھوڑ کر میرا ساتھ دیں، میں کیے گئے وعدوں سے ہرگز پیچھے نہیں ہٹوں گا۔ اس سے قبل ٹرمپ کے برتری حاصل کرتے ہی فلوریڈا میں ری پبلکنز ہیڈکوارٹر پر جشن کا سماں پیدا ہوگیا اور ان کے حامی وہاں جمع ہونے شروع ہوگئے جب کہ ٹرمپ اپنی اہلیہ کے ہمراہ کنونشن سینٹر پہنچے۔ اس سے قبل ان کے دیگر اہلخانہ وہاں پہنچ چکے تھے۔ دوسری جانب ٹرمپ کے حامیوں نے وائٹ ہاؤس کے سامنے جیت کا جشن منانا شروع کر دیا اور نعرے لگائے، اس کے بعد وائٹ ہاؤس کی سیکورٹی مزید سخت کر دی گئی۔,World
686,بابا صدیقی قتل کیس میں اہم پیش رفت,https://urdu.arynews.tv/mumbai-police-to-collect-anmol-bishnois-voice/,بھارتی جماعت نیشنلسٹ کانگریس پارٹی سے وابستہ سیاستدان بابا صدیقی قتل کیس میں اہم پیش رفت سامنے آئی ہے۔ بھارتی میڈیا کے مطابق پولیس نے دعویٰ کیا ہے کہ بابا صدیقی کا قاتل لارنس بشنوئی کے بھائی انمول بشنوئی سے مسلسل رابطے میں تھا، ملزم انمول بشنوئی سے رابطے میں رہنے کیلئے سوشل میڈیا ویب سائٹ اسنیپ چیٹ پر مختلف اکاؤنٹ استعمال کرتا تھا۔ بھارتی میڈیا کا کہنا ہے کہ انمول کینیڈا اور امریکا سے ملزم سے رابطے میں تھا جب کہ ملزم کے قبضے سے 4 موبائل فون بھی برآمد ہوئے ہیں جس کے بعد ممبئی کی عدالت نے فیصلہ سناتے ہوئے کہا کہ ڈی ایف ایس ایل کو  شوٹر وکی کمار گپتا اور انمول بشنوئی کے درمیان بات چیت کی آڈیو کلپ کی سافٹ کاپی جلد از جلد پولیس کو فراہم کرے۔ بھارتی میڈیا کا کہنا ہے کہ عدالت کی ہدایت پر ڈی ایف ایس ایل، ڈی سی بی سی آئی ڈی کے اسسٹنٹ پولیس کمشنر کشور کمار شندے کو پین ڈرائیو میں آڈیو کلپ فراہم کریں گے، جبکہ اس کی اصل کاپی محفوظ رکھی جائے گی۔ یاد رہے کہ 14 اپریل کو موٹرسائیکل پر سوار دو افراد نے سلمان خان کے گھر کے باہر فائرنگ کی تھی، جن میں سے گپتا اور ساگر پال کو بعد میں گجرات سے گرفتار کیا گیا۔ کرائم برانچ کے مطابق گپتا سِگنل ایپ کے ذریعے بشنوئی سے رابطے میں تھا۔ پولیس نے آڈیو کلپ حاصل کر لی ہے، جو گپتا نے اپنے بھائی کو بھیجی تھی اور یہ اس کیس میں گواہ ہے۔ کرائم برانچ نے کیس میں ضبط موبائل ڈیٹا کا تجزیہ بھی ڈی ایف ایس ایل سے کروایا ہے، کرائم برانچ کا کہنا ہے کہ بابا صدیقی قتل کیس میں انمول بشنوئی کی آواز کے نمونے کا تقابل ضروری ہے۔ واضھ رہے کہ بابا صدیقی کو 12 اکتوبر کو اس وقت قتل کر دیا گیا جب وہ اپنے بیٹے کے دفتر کے باہر سے نکل رہے تھے۔,World
687,اسکول پرنسپل دن دہاڑے فائرنگ سے قتل، ویڈیو سامنے آگئی,https://urdu.arynews.tv/viral-video-up-school-principal-shot-dead/,بھارت میں اتر پردیش کے ضلع مرادآباد میں ایک انتہائی افسوسناک واقعہ رونما ہوا، دو موٹر سائیکل سوار حملہ آوروں نے اسکول پرنسپل کو گولی مار کر موت کی نیند سلادیا۔ بین الاقوامی خبر رساں ادارے کی رپورٹ کے مطابق پولیس کا اس حوالے سے کہنا ہے کہ مقتول کی شناخت شباب الحسن کے طور پر ہوئی ہے، جو گھر سے اسکول کی جانب جا رہے تھے۔ حملہ آوروں نے مقتول پرنسپل کا تعاقب کیا اورسر پر گولی مار کر فرار ہوگئے، بتایا جا رہا ہے کہ یہ واقعہ قریب لگے سی سی ٹی وی کیمرے میں قید ہوگیا ہے۔ جس کی مدد سے ملزمان کی تلاش کا عمل شروع کردیا گیا ہے۔ پولیس نے موقع پر پہنچ کر مقتول کی لاش کو قبضے میں لے کر پوسٹ مارٹم کے لیے مردہ خانے بھجوا دیا ہے، جبکہ لوگوں میں اسکول پرنسپل کے بہیمانہ قتل پر شدید غم و غصہ پایا جا رہا ہے۔ پولیس کا کہنا ہے کہ معاملے کی تفتیش شروع کردی گئی ہے۔ مقتول پرنسپل شباب الحسن بھارت میں بی جے پی کے مہانگر منسٹر شمّی بھٹنکر کے اسکول میں پڑھاتے تھے، اور روزانہ کی طرح اسکول پیدل جا رہے تھے۔ جب وہ اسکول سے محض 50 میٹر دور تھے تو دو حملہ آوروں نے انہیں نشانہ بنایا۔ پولیس حکام کا کہنا ہے کہ واقعے کی اصل وجہ معلوم نہیں ہو سکی ہے، تاہم پولیس نے ملزمان کی تلاش شروع کردی ہے، سی سی ٹی وی فوٹیج کی مدد سے حملہ آوروں کی شناخت کرنے کی کوشش کی جارہی ہے۔ پولیس کے مطابق چند دن پہلے شباب الحسن کے خلاف ایک مقدمہ درج ہوا تھا، جس میں ایک طالب علم کے والدین نے ان پر طالب علم کو ہراساں کرنے کا الزام عائد کیا تھا۔ پولیس اس زاویے سے بھی تفتیش کر رہی ہے۔,World
688,ڈونلڈ ٹرمپ کا پہلا صدارتی دور کیسا رہا؟ ایک طائرانہ نظر,https://urdu.arynews.tv/us-elections-2024-how-was-donald-trumps-first-presidential-term/,ڈونلڈ ٹرمپ دوسری بار امریکا کے صدر منتخب ہوگئے ہیں وہ 2016 سے 2020 تک بھی صدر رہے ان کا پہلا دور کیسا رہا وہ پیش نظر ہے۔ ری پبلکن امیدوار ڈونلڈ ٹرمپ جو واضح اکثریت سے دوسری بار امریکا کے صر منتخب ہو چکے ہیں وہ اس سے قبل 20-2016 میں دنیا کے سب سے طاقتور ملک کے صدر کے عہدے پر متمکن رہے تاہم ان کا یہ دور تنازعات سے بھرپور رہا۔ ٹرمپ جنہوں ںے 2024 کے صدارتی انتخابات کے لیے اس وقت اپنی مہم شروع کی جب وہ عدالتوں میں مختلف کیسز کا سامنا کر رہے تھے جب کہ ان پر دو ناکام قاتلانہ حملے بھی ہوئے۔ اپنے پہلے دورِ صدارت میں ٹرمپ نے فوجی فنڈز کا رخ امریکا، میکسیکو سرحد پر دیوار کی تعمیر کی طرف موڑا، غیر قانونی تارکین وطن کے لیے خاندانی علیحدگی کی متنازع پالیسی نافذ کی، سات مسلم ممالک سے لوگوں کی امریکا آمد پر پابندی لگائی۔ امریکی صدر نے پیرس ماحولیاتی معاہدے اور ایرانی جوہری معاہدے سے علیحدہ کر دیا، امریکی سفارت خانہ تل ابیب سے مقبوضہ بیت المقدس منتقل کیا، ملک میں ریکارڈ ٹیکس چھوٹ دی، چین سے تجارتی جنگ چھیڑی اور شمالی کوریا میں قدم رکھنے والے پہلے امریکی صدر بنے۔ عالمی وبا کورونا سے سب سے زیادہ امریکا متاثر ہوا جہاں 4 لاکھ سے زائد اموات ہوئیں لیکن اس وقت کے صدر ٹرمپ نے انہوں نے کورونا کے خلاف غیر سائنسی اقدامات کو فروغ دیا۔ ٹرمپ امریکی تاریخ کے تیسرے صدر ہیں جن کا مواخذہ کیا گیا، لیکن وہ بری ہوگئے، اُنہیں طاقت کے غلط استعمال، کانگریس کی راہ میں رکاوٹ ڈالنے اور حامیوں کو بغاوت پر اکسانے کے الزامات لگے۔ 2020 کے صدارتی انتخابات میں شکست تسلیم نہ کرنے کے ساتھ ساتھ انہوں نے دھاندلی کے الزامات لگائے، انتخابی فراڈ کے 60 سےزائد دعووں پر انہیں عدالتوں میں شکست ہوئی۔ ان پر یہ الزام بھی ہے کہ اُنہوں نے 2020 کا الیکشن ہارنے پر اپنے حامیوں کو کیپیٹل ہل کے باہر جمع کیا، اُس جتھے نے کیپیٹل ہل پر ہلہ بول دیا، جس دوران پانچ افراد ہلاک ہوئے۔ امریکا کے صدارتی انتخابات میں ڈونلڈ ٹرمپ ایک بار پھر کامیاب,World
689,سعودی عرب: 11 فلپائنیوں نے اسلام قبول کرلیا,https://urdu.arynews.tv/saudi-arabia-11-philippines-converted-to-islam/,سعودی عرب میں الخبر کی فلاحی تنظیم ’ھدایہ‘ کا کہنا ہے کہ دین کے دعوتی کاموں سے متاثر ہو کر 11 فلپائنی شہریوں نے اسلام قبول کرلیا ہے۔ سعودی خبر رساں ادارے کیرپورٹکے مطابق تنظیم کے عہدیداروں اور کارکنوں نے نومسلم بھائیوں کو حق کی دعوت قبول کرنے پر مبارک باد پیش کی۔ ایک ساتھ فلپائنی کمیونٹی کے گیارہ افراد نے ریجنل فلاحی تنظیم کے ارکین کی کاوشوں سے اسلام کی دعوت کو قبول کیا اور راہ حق کے سفر پر چل پڑے۔ نو مسلم فلپائنی شہریوں نے اسلام قبول کرنے پر خوشی کا اظہار کرتے ہوئے کہا کہ سعودی عرب میں موجودگی کا ہمیں سب سے بڑا فائدہ یہ ہوا کہ حق کو سمجھا اور اسے قبول کیا۔ نو مسلم فلپائنی شہریوں نے فلاحی تنظیم کے ارکین کا بھی خصوصی شکریہ ادا کیا جن کے تعاون سے انہیں اسلام کا تعارف ہوا اور دین حق کو قبول کرنے کی راہ آسان ہوئی۔ واضح رہے مملکت میں فلاحی تنظیم کی جانب سے غیرمسلموں کو اسلام کی تعلیمات سے آگاہی کا خصوصی اہتمام کیا جاتا ہے اس ضمن میں مختلف ممالک سے تعلق رکھنے والے داعی حضرات اپنے اپنے ملکوں کے ان لوگوں کو اسلام کی تعلیمات سے روشناس کراتے ہیں جو مملکت میں مقیم ہیں۔اسلام قبول کرنے والوں کو عمرہ بھی کرایا جاتا ہے۔,World
690,عمرہ زائرین کو اب کیا کرنا ہوگا؟ نیا ہدایت نامہ جاری,https://urdu.arynews.tv/saudi-arabia-new-instructions-for-umrha-pilgrims/,ادارہ امور حرمین نے عمرہ ادائیگی کے لیے حرمین شریفین آنے والے زائرین کے لیے نیا ہدایت نامہ جاری کر دیا ہے۔ سبق نیوز کے مطابق ادارہ امور حرمین نے عمرہ زائرین کو ہدایت کی ہے کہ بدلتے ہوئے موسم کے پیش نظر انلفوئنزا سے بچاؤ کی ویکسین ضرور لگوائیں۔ ادارے نے زائرین کو کہا ہے کہ وہ عمرے کے دوران عوامی ہجوم والے مقامات پر ماسک کا لازمی استعمال کریں تاکہ موسمی بیماریوں سے محفوظ رہ سکیں اور یکسوئی سے زیادہ سے زیادہ وقت عبادات میں گزار سکیں۔ وزارت نے معمر افراد اور وبائی امراض میں مبتلا لوگوں کو ویکسین لگانے کی خاص تاکید کی ہے انکے علاوہ وہ افراد جو ہسپتالوں یا طبی مراکز میں کام کرتے ہیں انہیں بھی ہدایت کی ہے کہ وہ ویکسین ضرور لگوائیں۔ واضح رہے سعودی وزارت صحت کی جانب سے بھی موسمی فلو سے محفوظ رہنے کےلیے مفت ویکسین لگانے کے انتظامات تمام ریجنز میں کیے گئے ہیں۔,World
691,’امریکی انتخابات کے نتائج امن یا تیسری عالمی جنگ لائیں گے‘,https://urdu.arynews.tv/us-election-2024-serbian-president-on-result/,سربیا کے صدر الیگزینڈر ووچک نے کہا ہے کہ امریکا کے صدارتی انتخابات کے نتائج دنیا کے لیے امن یا تیسری عالمی جنگ لائیں گے۔ غیر ملکی میڈیا کے مطابق سربیا کے صدر الیگزینڈر ووچک نے مقامی ٹی وی ہیپی کو انٹرویو دیتے ہوئے کہا ہے کہ امریکی صدارتی انتخابات تمام بنی نوع انسان کے لیے فیصلہ کن ہوں گے، کیونکہ ان کے نتائج دنیا کو امن یا تیسری عالمی جنگ کی طرف لے جائیں گے۔ یہ انٹرویوں انہوں نے امریکا میں صدارتی انتخاب کے لیے پولنگ کے آغاز سے قبل دیا تھا جس میں ان کا کہنا تھا کہ یہ الیکشن ممکنہ طور پر انسانی تاریخ کا سب سے اہم الیکشن ہے جو امن یا جنگ کا باعث بن سکتا ہے۔ ان کا مزید کہنا تھا کہ ایسا ہو سکتا ہے کہ یہ انتخاب امن کا باعث بنے یا پھر جنگ کا تسلسل جاری رکھے جس کے نتیجے میں تیسری عالمی جنگ ہو سکتی ہے۔ واضح رہے کہ امریکا کے صدارتی الیکشن کے نتائج آ چکے ہیں اور ری پبلکن امیدوار ڈونلڈ ٹرمپ دوبارہ امریکا کے صدر منتخب ہوگئے ہیں۔ ڈونلڈ ٹرمپ نے انتخابی منشور میں جنگوں کے خاتمے پر زور دیا اور کہا کہ اقتدار میں آ کر وہ جنگوں کے خاتمے کے لیے کردار ادا کریں گے۔ امریکی عوام کا ڈونلڈ ٹرمپ کے حق میں فیصلہ,World
692,پاکستانی امریکن سلمان بھوجانی ٹیکساس میں کامیاب,https://urdu.arynews.tv/us-election-2024-salman-bhojani-wins-texas/,امریکا میں صدارتی انتخاب کے لئے ووٹنگ کا عمل جاری ہے، مختلف ریاستوں میں سابق امریکی صدر ڈونلڈ ٹرمپ کو کاملا ہیرس پر برتری حاصل ہے۔ رپورٹس کے مطابق پاکستانی امریکن سلمان بھوجانی ٹیکساس اسمبلی کے دوبارہ رکن بننے میں کامیاب ہوگئے ہیں، اس موقع پر اُن کا کہنا تھا کہ چاہتا ہوں پاکستانی برادری امریکی سیاست میں آگے آئے۔ سلمان بھوجانی نے کہا کہ خوشی کی بات ہے کہ حلقے کے لوگوں نے دوبارہ منتخب کیا، حلقے کی عوام کا شکر گزار ہوں۔ انہوں نے کہا کہ امریکا آنے کے بعد فیملی کے حالات زیادہ اچھے نہیں تھے، میں نے امریکہ میں معمولی کام بھی کئے، تعلیم مکمل کرنے کے بعد سیاست میں حصہ لیا اور منتخب ہوا، پاکستانیوں سمیت سب کے مسائل کے حل کیلئے کام کروں گا۔ واضح رہے کہ امریکا میں ہر چار سال بعد نومبر کے پہلے منگل کو عوام اپنا نیا صدر منتخب کرتی ہے، جس کے بعد جیتنے والا امیدوار آئندہ چار سال کیلئے وائٹ ہاؤس کا مکین بن جاتا ہے۔ امریکا کی تاریخ میں زیادہ دو بڑی سیاسی جماعتوں رپبلکن اور ڈیموکریٹ کے درمیان سخت مقابلہ دیکھنے میں آتا ہے اور صورت حال اس بار بھی مختلف نہیں۔ اس حوالے سے اے آر وائی نیوز کے پروگرام الیونتھ آور میں میزبان وسیم بادامی نے ناظرین کو امریکی صدر کے انتخاب سے متعلق تفصیل سے آگاہ کیا۔ انہوں نے بتایا کہ صدارتی انتخاب کا یہ مرحلہ کس طرح سیاسی جماعتوں کی جانب سے امیدواروں کی نامزدگی سے لے کر انتخابات کے حتمی نتائج تک کن مراحل سے گزرتا ہے؟ انہوں نے بتایا کہ امریکا کی تمام ریاستوں کو ان کی آبادی کے تناسب سے سیٹیں دی گئی ہیں جنہیں الیکٹرز کہا جاتا ہے، اور جو جماعت کسی بھی ریاست میں کم از کم 51 فیصد ووٹ لے لیتی ہے تو اس کی فاتح قرار پاتی ہے۔ امریکی صدر کا انتخاب براہ راست عوامی ووٹوں سے نہیں ہوتا بلکہ اس کا فیصلہ الیکٹورل کالج کے ذریعے کیا جاتا ہے، اس حوالے سے الیکٹرورل ووٹوں کی کل تعداد جتنی بنتی ہیں اس کے 51فیصد ووٹ حاصل کرنے والا امیداوار امریکا کا صدر بن جاتا ہے۔,World
693,ٹرمپ صدر امریکا بننے کے قریب، سینیٹ میں ری پبلکن کو واضح اکثریت، ایوان نمائندگان میں بھی برتری,https://urdu.arynews.tv/us-election-2024-trump-near-to-win-republican-majority-in-senate/,امریکا کے صدارتی انتخابات میں امریکی کانگریس کے دو ایوانوں میں سے ری پبلکن کو سینیٹ میں واضح اکثریت جب کہ ایوان نمائندگان میں بھی برتری حاصل ہے۔ امریکا میں 47 ویں صدر کے انتخاب کے لیے نتائج کی آمد کا سلسلہ جاری ہے اور اب تک موصولہ نتائج کے مطابق الیکٹورل ووٹ میں ری پبلکن امیدوار ڈونلڈ ٹرمپ 232 ووٹ لے کر آگے جب کہ ڈیموکریٹس امیدوار کاملا ہیرس 216 ووٹ کے ساتھ پیچھے ہیں۔ تاہم امریکا میں حکومت اور قانون سازی میں اہم کردار امریکی کانگریس کا ہوتا ہے جو دو ایوانوں پر مشتمل ہوتی ہے۔ اس میں امریکی سینیٹ میں ری پبلکن کو 51 نشستوں کے ساتھ واضح اکثریت حاصل ہوگئی ہے جب کہ ڈیموکریٹس کی 43 نشستیں ہوگئی ہیں۔ دوسری جانب 435 ارکان پر مشتمل ایوان نمائندگان میں بھی ری پبلکنز کو 182 نشستیں حاصل کر کے برتری حاصل ہے جب کہ ڈیموکریٹس کو 150 نشستیں ملی ہیں۔ امریکی آئین کے مطابق، ایوان کے ارکان کو براہ راست عوام کی جانب سے منتخب کیا جانا ضروری ہے۔ آئین کے آرٹیکل 1 کے سیکشن 2 میں واضح کیا گیا ہے کہ “امریکی ایوان نمائندگان ہر دوسرے سال متعدد ریاستوں کے لوگوں کے ذریعے منتخب کیے گئے اراکین پر مشتمل ہوگا، اور ہر ریاست کے انتخاب کنندگان کے پاس وہ اہلیتیں ہوں گی جو انتخاب کرنے والوں کے لیے ضروری ہیں۔” ایوان نمائندگان کے اراکین کو دو سال کی مدت کے لیے منتخب کیا جاتا ہے۔ انہیں کانگریشنل ڈسٹرکٹ کے رہائشی ہونا چاہیے جس کی نمائندگی وہ کرتے ہیں، ان کی عمر کم از کم 25 سال ہونی چاہیے، اور انہیں ریاست کی شہریت کے ساتھ ساتھ اس ریاست کا رہائشی ہونا ضروری ہے جس سے وہ منتخب ہو رہے ہیں۔ امریکا کی ہر ریاست کو ایوان میں کم از کم ایک نمائندہ دیا جاتا ہے، اور ہر 10 سال بعد مردم شماری کے ذریعے ریاست کی آبادی میں اضافے یا کمی کے مطابق نمائندوں کی تعداد میں تبدیلی کی جاتی ہے۔ ایوان نمائندگان میں کل 435 ارکان ہیں، اور ریاست کی نمائندگی کرنے والے اراکین کی تعداد اس ریاست کی آبادی کے لحاظ سے طے کی جاتی ہے۔ ایوان نمائندگان میں ابتدا میں 59 ارکان تھے، لیکن 1790 میں نارتھ کیرولائنا اور رہوڈ آئی لینڈ کی جانب سے آئین کی توثیق کے بعد پہلی کانگریس 65 ارکان کے ساتھ منعقد ہوئی۔ ریاستوں کی آبادی میں اضافے کے ساتھ ساتھ نمائندوں کی تعداد بھی بڑھتی گئی، اور یہ سلسلہ 1912 تک جاری رہا، جب ایوان نمائندگان کی تعداد 435 تک پہنچ گئی۔ یہ ایوان آج بھی امریکی سیاست میں اہم کردار ادا کرتا ہے، جہاں وفاقی قوانین کی تشکیل اور منظوری کے عمل میں شرکت کرتا ہے۔ واضح رہے کہ صدارتی الیکشن کے موصولہ تازہ ترین نتائج کے مطابق ڈونلڈ ٹرمپ دوبارہ امریکا کے صدر بننے کے قریب ہیں اور 246 الیکٹورل ووٹ کے ساتھ آگے ہیں۔ وہ سوئنگ اسٹیٹس میں کاملا پر برتری لیے ہوئے ہیں اور انہیں جیت کے لیے صرف 24 الیکٹورل ووٹ درکار ہیں۔ ٹرمپ امریکا کے صدر بنے تو کون سا منفرد ریکارڈ اپنے نام کر لیں گے؟,World
694,ٹرمپ امریکا کے صدر بنے تو کون سا منفرد ریکارڈ اپنے نام کر لیں گے؟,https://urdu.arynews.tv/us-election-2024-if-trump-becomes-the-president-a-unique-record/,ڈونلڈ ٹرمپ اگر امریکی صدر منتخب ہوئے تو وہ دوسری بار اس منصب پر فائز ہوں گے تو اس کے ساتھ ہی وہ ایک منفرد ریکارڈ اپنے نام کر لیں گے۔ امریکا میں 47 ویں صدر کے لیے پولنگ کا عمل تقریباً مکمل اور نتائج آنا شروع ہوگئے ہیں جس کے مطابق ری پبلیکن امیدوار سابق صدر ڈونلڈ ٹرمپ کو ڈیموکریٹ امیدوار کاملا ہیرس پر الیکٹورل ووٹ میں برتری حاصل ہے جب کہ کانگریس میں ری پبلیکن پارٹی واضح برتری پہلے ہی حاصل کر چکی ہے۔ امریکا کے دو جماعتی نظام میں وہ پہلے ایسے صدر ہوں گے جو شکست کے بعد دوبارہ منظر عام پر سربراہ مملکت کے طور پر سامنے آئیں گے کیونکہ امریکا کے ابتدائی 6 صدور کا تعلق نہ ری پبلیکن سے تھا اور نہ وہ ڈیموکریٹس پارٹی کے امیدوار تھے۔ اگر ڈونلڈ ٹرمپ صدر امریکا بن جاتے ہیں تو اس کے ساتھ ہی وہ امریکا کی 248 سالہ تاریخ میں دوسرے ایسے صدر ہوں گے جو پہلی بار صدر بننے کے بعد دوسری بار صدر کا الیکشن ہارے لیکن تیسری بار وہ پھر وائٹ ہاؤس کے مکین ہوئے۔ اس سے قبل یہ ریکارڈ گروور کلیولینڈ کے پاس ہے۔ سابق امریکی صدر کلیولینڈ پہلی مرتبہ 1885 میں امریکا کے 22 ویں صدر منتخب ہوئے تھے۔ جس کے بعد 1888 میں ہونے والے انتخابات میں انہیں شکست کا سامنا کرنا پڑا تاہم انہوں نے ہمت نہ ہاری اور ایک بار پھر 1893 کے الیکشن میں وہ میدان میں اترے اور فتح یاب ہوکر وائٹ ہاؤس کے مکین بن گئے۔ امریکا کی تاریخ میں اب تک 46 صدور آ چکے ہیں جن میں ری پبلیکن صدور کا پلڑہ بھاری نظر آتا ہے۔ اب تک ری پبلیکن کے 18 نامزد امیدوار صدر بن چکے ہیں جب کہ ڈیموکریٹ کے 16 صدور منتخب ہوئے ہیں۔ کاملا ہیرس اگر امریکی صدر بن گئیں تو ’’خاتون اول‘‘ کا ٹائٹل ختم، شوہر کو کیا خطاب ملے گا؟,World
695,بھارتی فوجیوں نے ایک کشمیری نوجوان کو شہید کر دیا,https://urdu.arynews.tv/indian-soldiers-martyred-kashmiri-youth/,مقبوضہ کشمیر میں بھارتی فوج نے اپنی بربریت جاری رکھی ہوئی ہے، بے لگام بھارتی فوجیوں نے جموں میں ایک اور کشمیری نوجوان کو موت کے گھاٹ اتار دیا۔ کشمیر میڈیا سروس کے مطابق قابض فورسز نے تازہ کارروائی میں ضلع کپواڑہ میں ایک کشمیری نوجوان کو شہید کر دیا۔ رپورٹ کے مطابق نوجوان کو فوجیوں نے ضلع کے علاقے لولاب میں محاصرے اور تلاشی کی ایک کارروائی کے دوران ایک جعلی مقابلے میں شہید کیا۔ کے ایم ایس کی رپورٹ کے مطابق بے گناہ کشمیریوں کو گرفتار کرنے کے لئے مقبوضہ کشمیر میں اس طرح کی کارروائیاں روز کا معمول بن گئی ہیں۔ 5اگست 2019 سے لے کر اب تک 25 ہزار سے زائد کشمیریوں کو گرفتار کیا جا چکا ہے۔ کشمیر میڈیا سروس کی رپورٹ کے مطابق بھارتی حکومت کی آر ایس ایس پر مبنی پالیسیاں علاقائی ہم آہنگی کے لیے ایک اہم خطرہ ہیں۔,World
696,الیکشن شفاف ہورہے ہیں، نہ جیتا تو ہار تسلیم کروں گا، ڈونلڈ ٹرمپ,https://urdu.arynews.tv/us-election-2024-donald-trump-white-house/,صدارتی امیدوار ڈونلڈ ٹرمپ نے فلوریڈا میں ووٹ کاسٹ کیا، فوکس نیوز پر جانبداری کا الزام لگا دیا، انہوں نے کہا کہ فوکس نیوز اور اوپرا ونفری نے امریکی رائے کو تقسیم کردیا۔ غیر ملکی ذرائع ابلاغ کے مطابق سابق صدر ٹرمپ کا اس موقع پر کہنا تھا کہ اب تک الیکشن شفاف ہو رہے ہیں، نہ جیتا تو ہار تسلیم کروں گا۔ سابق صدر ڈونلڈ ٹرمپ نے ایک بار پھر امریکی سیکرٹ سروس کو تنقید کا نشانہ بنایا، بولے ہماری بڑی بڑی ریلیوں کی سیکیورٹی پرکم اہلکار تعینات کیے گئے۔ ڈیموکریٹس کی چھوٹی ریلیوں کیلیے بھی بڑے سیکیورٹی اقدامات کئے گئے، انہوں نے کہا کہ ایران کو نقصان نہیں پہنچانا چاہتا، خواہش ہے ایران ترقی کرے۔ کاملا ہیرس نے پیغام میں کہا ہمیں آج جیت کر دکھانا ہے۔ انہوں نے کہا کہ ہر شہری اپنے ووٹ کی طاقت بخوبی جانتا ہے۔ واضح رہے کہ امریکی صدارتی انتخاب کے سلسلے میں ووٹنگ کا عمل جاری ہے، سابق امریکی صدر ٹرمپ 232 الیکٹورل ووٹ کیساتھ آگے ہیں جبکہ کاملا ہیرس کے 212 ووٹ ہیں۔ فاکس نیوز کے مطابق ٹرمپ مونٹانا، وائیومنگ، یوٹا، شمالی ڈکوٹا، جنوبی ڈکوٹا میں کامیاب ہوچکے ہیں جبکہ ریاست نیبراسکا، کنساس، اوکلاہوما، ٹیکساس میں بھی ٹرمپ کو کامیابی نصیب ہوچکی ہے۔ ٹرمپ آئیووا، میسیوری، آرکنساس، لیوزانا، انڈیانا، کنٹیکی، ٹینیسی، مسیسپی، اوہائیو، الاباما، فلوریڈا، مغربی ورجینیا، جنوبی کیرولینا میں بھی کامیاب ہوچکے ہیں۔ فاکس نیوز کے مطابق 270 الیکٹورل ووٹ کا نمبر پورا کرنے کیلئے سوئنگ ریاستوں کا کردار انتہائی اہم ہے، ریاست پنسلوینیا میں ٹرمپ کوکاملا ہیرس پر برتری حاصل ہے۔ ٹرمپ کو شمالی کیرولینا، جارجیا، وسکونسن، ایریزونا، مشی گن میں برتری ہے، جبکہ سوئنگ اسٹیٹ نیواڈا سمیت دیگر ریاستوں میں پولنگ اب بھی جاری ہے۔ فاکس نیوز کے مطابق سابق امریکی صدر ٹرمپ 232 الیکٹورل ووٹ کیساتھ آگے ہیں جبکہ کاملا ہیرس کے 212 ووٹ ہیں۔ الیکشن کے دوران تناؤ کے پیش نظر سیکورٹی کے انتہائی اقدامات کئے گئے ہیں، جبکہ واشنگٹن ڈی سی کی گلیوں میں سیکورٹی اہلکار موجود ہیں، وائٹ ہاؤس کے ارد گرد8فٹ اونچی لوہے کی باڑ کھڑی کردی گئی ہیں۔,World
697,کاملا ہیرس اگر امریکی صدر بن گئیں تو ’’خاتون اول‘‘ کا ٹائٹل ختم، شوہر کو کیا خطاب ملے گا؟,https://urdu.arynews.tv/us-election-2024-if-kamla-elect-president-what-title-will-the-husband-get/,"کاملا ہیرس اگر امریکی صدر بن گئیں تو وہ امریکا کی 248 سالہ تاریخ میں پہلی خاتون وزیراعظم ہوں گی مگر شہری یہ سوچ رہے ہیں کہ ان کے شوہر کو کیا خطاب ملے گا۔ امریکا میں 47 ویں صدر کے انتخابات کے لیے پولنگ کا عمل تقریباً مکمل ہوچکا ہے اور ووٹوں کی گنتی کے بعد نتائج آنا شروع ہو گئے ہیں۔ اب تک موصولہ نتائج کے مطابق ٹرمپ کو برتری حاصل ہے تاہم مقابلہ سخت ہے اور اب تک برتری کا فرق صرف 16 الیکٹرول نشستوں کا ہے۔ امریکا میں جو بھی صدر منتخب ہوتا ہے۔ اس کی اہلیہ کو خاتون اول کا خطاب ملتا ہے، تاہم اگر آج نتائج کاملا کے حق میں آتے ہیں تو وہ امریکا کی 248 سالہ تاریخ میں پہلی خاتون امریکی صدر بننے کا اعزاز حاصل کر لیں گی۔ اگر کملا ہیرس امریکی صدارتی انتخابات جیت گئیں تو ""خاتون اول” کا خطاب ختم ہو جائے گا۔ اس صورتحال میں امریکی شہریوں کے ساتھ دنیا بھی متجسس ہے کہ اگر کاملا ہیرس 47 ویں صدر امریکا کی حیثیت سے وائٹ ہاؤس میں براجمان ہوتی ہیں تو کیا ان کے شوہر ڈگلس ایمہوف کو کون سا خطاب دیا جائے گا؟ اگر ایسا ہوتا ہے کہ ڈگلس پہلی بار امریکا میں شوہر اول کا کردار ادا کرتے نظر آئیں گے اور کچھ لوگوں کا خیال ہے کہ انہیں ’’فرسٹ جنٹلمین‘‘ کا لقب دیا جائے تاہم لوگوں نے خاتون اول کے ’فلوٹس‘ کے عنوان کے مقابلے میں ان کے سرکاری لقب پر سوال اٹھایا ہے۔ کچھ لوگوں نے ایمہوف کے مستقبل کے عنوان کے بارے میں قیاس کیا ہے، جس میں ""ایفگوٹس” ممکنہ طور پر ان کا لقب ہوسکتا ہے۔ کچھ لوگوں نے ""ڈوگ آئی” یا ""فرسٹ لارڈ آف امریکا” جیسے عہدوں کی تجویز پیش کی ہے۔ کاملا کیونکہ اس وقت صدر بائیڈن کی نائب ہیں تو ان کے شوہر ڈگلس ایمہوف فی الحال امریکا کے ""سیکنڈ جنٹلمین” کے طور پر خدمات انجام دے رہے ہیں۔ جیت کی صورت میں ان کا لقب ممکنہ طور پر ""ایفگٹس” (ریاستہائے متحدہ کا پہلا جنٹلمین) بن جائے گا۔ یونیورسٹی آف ناٹنگھم کے پروفیسر کرسٹوفر فیلپس نے اس نظریے کی حمایت کرتے ہوئے نشاندہی کی کہ امریکہ میں اس سے پہلے کبھی کوئی خاتون صدر نہیں تھی، اس لیے صدر کے مرد شریک حیات کا کردار نیا ہوگا۔ امریکی صدارتی الیکشن: کاملا ہیرس اور ڈونلڈ ٹرمپ کے بارے میں کیا آپ یہ جانتے ہیں؟",World
698,واشنگٹن: کیپیٹل وزیٹر سینٹر سے مشکوک شخص گرفتار,https://urdu.arynews.tv/us-election-2024-man-arrested-capitol-visitor-center/,واشنگٹن: امریکا میں صدارتی انتخاب 2024 کے سلسلے میں ووٹنگ کا سلسلہ جاری ہے، کیپٹل ویزیٹر سینٹر سے مشکوک شخص کو حراست میں لے لیا گیا ہے۔ امریکی میڈیا کے مطابق سیکورٹی ذرائع کا اس حوالے سے کہنا ہے کہ واشنگٹن میں کیپٹل ویزیٹر سینٹر سے حراست میں لئے گئے مشکوک شخص سے ایک پستول اور ٹارچ برآمد کرلی گئی ہے۔ واضح رہے کہ ملک میں نئے صدر کے انتخاب کے لیے آج پولنگ جاری ہے، ایسے میں امن و امان اور الیکشن عملے پر تشدد کے خدشات سے نمٹنے کے لیے غیرمعمولی سیکیورٹی اقدامات کئے گئے ہیں۔ امریکی انتخابات کے سلسلے میں واشنگٹن، ریاست اوریگان اور نیواڈا میں نیشنل گارڈ کو فعال کردیا گیا ہے جبکہ خطرات پر نظر رکھنے کے لیے ایف بی آئی نے کمانڈ پوسٹ قائم کردی ہے۔ امریکا بھر میں ایک لاکھ کے قریب پولنگ اسٹیشنز پر سیکیورٹی اقدامات انتہائی سخت کئے گئے ہیں، جبکہ پولنگ عملے کی حفاظت کے لیے خصوصی مسلح ٹیمیں تعینات ہیں۔ رپورٹس کے مطابق امریکی انتخابات کے دوران غلط معلومات سے الیکشن عملے، ورکرز اور ان کے خاندانوں کو خطرہ ہوسکتا ہے۔ سائبر سیکیورٹی چیف کا کہنا ہے کہ بیرونی مخالفتین پہلے سے کہیں زیادہ بڑے پیمانے پر جھوٹی افواہیں پھیلانے میں مصروف ہیں، غلط معلومات کا ایک آتش فشاں ہے۔ ڈیموکریٹ کی جانب سے موجودہ نائب صدر کاملا ہیرس اور ری پبلیکن کی جانب سے سابق صدر ڈونلڈ ٹرمپ امیدوار ہیں۔ دونوں امیدواروں نے جم کر انتخابی مہم چلائی ہے، ایک دوسرے پر الزامات کی بارش کی اور اپنی قیادت میں امریکا کو بام عروج پر پہنچانے کے دعوے کیے۔,World
699,امریکا کے صدارتی انتخابات میں ڈونلڈ ٹرمپ ایک بار پھر کامیاب,https://urdu.arynews.tv/us-election-2024-donald-trump-kamala-harris/,امریکا کے صدارتی انتخابات میں ڈونلڈ ٹرمپ ایک بار پھر کامیابی حاصل کرنے میں کامیاب ہوگئے، ریپبلکنز کے صدارتی امیدوار ٹرمپ نے مطلوبہ 270 نشستیں حاصل کرلیں۔ فاکس نیوز کے مطابق امریکی صدارتی انتخابات میں سابق امریکی صدر ڈونلڈ ٹرمپ نے 277 الیکٹورل ووٹ حاصل کرلئے جبکہ ان کے مد مقابل کاملا ہیرس 226 ووٹ حاصل کرسکیں۔ امریکا کی 7 میں سے 4 سوئنگ ریاستوں میں ٹرمپ نے کامیابی حاصل کی، پینسلوینیا، شمالی کیرولائنا، جارجیا اور وسکانسن میں ٹرمپ کو جیت نصیب ہوئی۔ فاکس نیوز کے مطابق ڈونلڈ ٹرمپ کو 277 الیکٹورل ووٹ مل چکے ہیں، ان کے اہل خانہ کنونشن سینٹر میں موجود ہیں۔ ڈیموکریٹس حکام کے مطابق صدارتی امیدوار کاملا ہیرس آج خطاب نہیں کریں گی۔ ٹرمپ نے اہم سوئنگ ریاست پینسلوینیا کا میدان بھی مار لیا، اس کے علاوہ مونٹانا، وائیومنگ، یوٹا، شمالی ڈکوٹا، جنوبی ڈکوٹا میں بھی کامیاب ہوچکے ہیں جبکہ ریاست نیبراسکا، کنساس، اوکلاہوما، ٹیکساس میں بھی ٹرمپ کو کامیابی نصیب ہوچکی ہے۔ ٹرمپ آئیووا، میسیوری، آرکنساس، لیوزانا، انڈیانا، کنٹیکی، ٹینیسی، مسیسپی، اوہائیو، الاباما، فلوریڈا، مغربی ورجینیا، جنوبی کیرولینا میں بھی کامیاب ہوئے۔ فاکس نیوز کے مطابق 270 الیکٹورل ووٹ کا نمبر پورا کرنے کیلئے سوئنگ ریاستوں کا کردار انتہائی اہمیت کا حامل ہوتا ہے جہاں سے سابق صدر کامیابی حاصل کرنے کامیاب ہوچکے ہیں۔ ٹرمپ کا وکٹری خطاب امریکا کے نومنتخب 47 ویں صدر ڈونلڈ ٹرمپ نے جیت کے فوری بعد اپنے خطاب میں ملک کو محفوظ بنانے اور سرحدوں کو سیل کرنے کا اعلان کیا ہے۔ کامیابی کے بعد فلوریڈا میں کنونشن سینٹر میں اپنے حامیوں، پارٹی رہنماؤں اور ووٹرز سے وکٹری خطاب میں جیت پر سب سے پہلے امریکی عوام کا شکریہ ادا کرتے ہوئے کہا کہ آپ کے ووٹ کے بغیر میری جیت ممکن نہیں تھی۔ بہترین انتخابی مہم چلائی، میری جیت امریکا کی سیاسی جیت ہے۔ ڈونلڈ ٹرمپ نے کہا کہ یہ جیت نا قابل یقین ہے۔ اب امریکا کو بہتر کرنے کی ضرورت ہے۔ امریکا کے سنہری دور کا آغاز ہونے والا ہے، ہم اس کے زخموں پر مرہم رکھیں گے اور امریکا کو دوبارہ عظیم بنائیں گے۔ انہوں نے کہا کہ امریکا کو درپیش تمام چیلنجز سے نمٹنے کے لیے تیار ہیں۔ ہم امریکا کو محفوظ بنائیں گے اور اس کی سرحدوں کو سیل کریں گے۔ اب جو بھی یہاں آئے گا، وہ قانونی طریقے سے ہی آئے گا۔ نومنتخب صدر نے کہا کہ مجھے 315 الیکٹورل ووٹ جیتنے کی امید تھی تاہم عوام نے ہمیں ایک بار پھر غیر معمولی مینڈیٹ دیا ہے اور سوئنگ ریاستوں میں بھی کامیابی حاصل کی ہے۔ امریکی سینیٹ میں ہماری کامیابی غیر معمولی ہے۔ ٹرمپ نے کہا کہ میں ںے تمام مشکلات کا مقابلہ کیا اور اب کامیابی کے بعد ایک ایسے نئے سفر کا آغاز کریں گے، جس میں امریکیوں کو بہت خوشیاں ملیں گے اور میں اس وقت تک خاموش نہیں بیٹھوں گا جب تک آپ کے خواب پورے نہ کر لوں۔ ان کا کہنا تھا کہ کامیاب دلوانے پر امریکی عوام کی خدمت کر کے اس کا صلہ دینگے اور عوام نے جو ذمہ داری ہے اسے سخت محنت سے نبھاؤں گا۔ امریکی عوام 4 سال کی تقسیم کو پیچھے چھوڑ کر میرا ساتھ دیں، میں کیے گئے وعدوں سے ہرگز پیچھے نہیں ہٹوں گا۔ ٹیکسز میں کمی لاکر امریکی عوام کوریلیف دیں گے۔ امریکی صدر کا انتخاب کیسے ہوتا ہے؟ امریکا میں ہر چار سال بعد نومبر کے پہلے منگل کو عوام اپنا نیا صدر منتخب کرتی ہے، جس کے بعد جیتنے والا امیدوار آئندہ چار سال کیلئے وائٹ ہاؤس کا مکین بن جاتا ہے۔ امریکا کی تاریخ میں زیادہ دو بڑی سیاسی جماعتوں رپبلکن اور ڈیموکریٹ کے درمیان سخت مقابلہ دیکھنے میں آتا ہے اور صورت حال اس بار بھی مختلف نہیں۔ اس حوالے سے اے آر وائی نیوز کے پروگرام الیونتھ آور میں میزبان وسیم بادامی نے ناظرین کو امریکی صدر کے انتخاب سے متعلق تفصیل سے آگاہ کیا۔ انہوں نے بتایا کہ صدارتی الیکشن کا یہ مرحلہ کس طرح سیاسی جماعتوں کی جانب سے امیدواروں کی نامزدگی سے لے کر انتخابات کے حتمی نتائج تک کن مراحل سے گزرتا ہے؟ انہوں نے بتایا کہ امریکا کی تمام ریاستوں کو ان کی آبادی کے تناسب سے سیٹیں دی گئی ہیں جنہیں الیکٹرز کہا جاتا ہے، اور جو جماعت کسی بھی ریاست میں کم از کم 51 فیصد ووٹ لے لیتی ہے تو اس کی فاتح قرار پاتی ہے۔ امریکی صدارتی انتخاب میں صدر کا انتخاب براہ راست عوامی ووٹوں سے نہیں ہوتا بلکہ اس کا فیصلہ الیکٹورل کالج کے ذریعے کیا جاتا ہے، اس حوالے سے الیکٹرورل ووٹوں کی کل تعداد جتنی بنتی ہیں اس کے 51فیصد ووٹ حاصل کرنے والا امیداوار امریکا کا صدر بن جاتا ہے۔ مثلا ریاست کیلیفورنیا کے پاس سب سے زیادہ 54 الیکٹورل ووٹ ہیں جبکہ ویرمونٹ کے پاس سب سے کم یعنی صرف تین الیکٹورل ووٹ ہیں۔ یہاں یہ بات بھی قابل ذکر ہے کہ ماضی میں چار مرتبہ ایسا بھی ہوا ہے کہ جس امیدوار نے عوام کے زیادہ ووٹ لیے وہ امریکا کا صدر نہ بن سکا بلکہ اس کا مد مقابل امیدوار کرسی پر براجمان ہوگیا، اس کی حالیہ مثال گزشتہ انتخابات ہیں جس میں ہیلری کلنٹن نے سب سے زیادہ (30لاکھ اضافی) ووٹ لیے لیکن جو الیکٹرورل ووٹ تھے وہ ٹرمپ کے زیادہ تھے جس کی وجہ سے وہ صدر بن گئے تھے۔ امریکا کی 50 ریاستوں میں سات ریاستیں ایسی ہیں جنہیں سوئنگ اسٹیٹس کہا جاتا ہے کیونکہ کبھی ان کا جھکاؤ ریپبلکن تو کبھی ڈیمو کریٹک کی جانب ہوتا ہے۔ یاد رکھیں!! امریکا کی 50 ریاستوں کے ووٹوں کی مجموعی تعداد 538 ہے اور جس امیدوار نے اس میں سے 270 ووٹ حاصل کرلیے وہی اگلا صدر بننے کا حقدار قرار پائے گا۔,World
700,یاسین ملک کی بھوک ہڑتال کا پانچواں روز، طبیعت خراب,https://urdu.arynews.tv/yasin-malik-hunger-strike-5th-day-bad-health/,سری نگر : سینئر کشمیری حریت رہنما اور جموں کشمیر لبریشن فرنٹ کے چیئرمین محمد یاسین ملک کی نئی دہلی کی تہاڑ جیل میں بھوک ہڑتال آج پانچویں دن بھی جاری ہے جس کی وجہ سے ان کی طبیعت مزید بگڑ رہی ہے۔ کشمیر میڈیا سروس کے مطابق لبریشن فرنٹ کی طرف سے سرینگر میں جاری ایک بیان میں کہا گیا ہے کہ محمد یاسین ملک پانچ دن سے مسلسل بھوک ہڑتال پر ہیں اور انہیں علاج معالجے کی سہولت سے بھی محروم رکھا جارہا ہے۔ یاسین ملک نے مقبوضہ جموں و کشمیر میں بھارتی قابض فوجیوں کی طرف سے مقبوضہ کشمیرمیں انسانی حقوق کی خلاف ورزیوں اور کشمیری نظربندوں کی طویل غیر قانونی قید کے خلاف احتجاج کے لیے بھوک ہڑتال شروع کی ہے۔ یاسین ملک جیل میں اپنی طبیعت خراب ہونے کے باوجود اپنے مطالبات پر قائم ہیں جن میں تمام کشمیری سیاسی نظربندوں کی رہائی اور مقبوضہ جموں و کشمیر میں بھارتی حکومت کی جابرانہ پالیسیوں کا خاتمہ شامل ہے۔ ادھر کل جماعتی حریت کانفرنس کے ترجمان ایڈووکیٹ عبدالرشید منہاس نے ایک بیان میں بھارتی حکومت سے یاسین ملک سمیت غیر قانونی طورپر نظربند تمام کشمیریوں کی فوری رہائی کامطالبہ کیا ہے۔ Comments,World
701,امریکی صدر کا انتخاب کیسے ہوتا ہے؟ خصوصی رپورٹ,https://urdu.arynews.tv/how-is-the-u-s-president-elected-electoral-college/,امریکا میں ہر چار سال بعد نومبر کے پہلے منگل کو عوام اپنا نیا صدر منتخب کرتی ہے، جس کے بعد جیتنے والا امیدوار آئندہ چار سال کیلئے وائٹ ہاؤس کا مکین بن جاتا ہے۔ امریکا کی تاریخ میں زیادہ دو بڑی سیاسی جماعتوں رپبلکن اور ڈیموکریٹ کے درمیان سخت مقابلہ دیکھنے میں آتا ہے اور صورت حال اس بار بھی مختلف نہیں۔ اس حوالے سے اے آر وائی نیوز کے پروگرام الیونتھ آور میں میزبان وسیم بادامی نے ناظرین کو امریکی صدر کے انتخاب سے متعلق تفصیل سے آگاہ کیا۔ انہوں نے بتایا کہ صدارتی الیکشن کا یہ مرحلہ کس طرح سیاسی جماعتوں کی جانب سے امیدواروں کی نامزدگی سے لے کر انتخابات کے حتمی نتائج تک کن مراحل سے گزرتا ہے؟ انہوں نے بتایا کہ امریکا کی تمام ریاستوں کو ان کی آبادی کے تناسب سے سیٹیں دی گئی ہیں جنہیں الیکٹرز کہا جاتا ہے، اور جو جماعت کسی بھی ریاست میں کم از کم 51 فیصد ووٹ لے لیتی ہے تو اس کی فاتح قرار پاتی ہے۔ امریکی صدر کا انتخاب براہ راست عوامی ووٹوں سے نہیں ہوتا بلکہ اس کا فیصلہ الیکٹورل کالج کے ذریعے کیا جاتا ہے، اس حوالے سے الیکٹرورل ووٹوں کی کل تعداد جتنی بنتی ہیں اس کے 51فیصد ووٹ حاصل کرنے والا امیداوار امریکا کا صدر بن جاتا ہے۔ مثلاﹰ ریاست کیلیفورنیا کے پاس سب سے زیادہ 54 الیکٹورل ووٹ ہیں جبکہ ویرمونٹ کے پاس سب سے کم یعنی صرف تین الیکٹورل ووٹ ہیں۔ یہاں یہ بات بھی قابل ذکر ہے کہ ماضی میں چار مرتبہ ایسا بھی ہوا ہے کہ جس امیدوار نے عوام کے زیادہ ووٹ لیے وہ امریکا کا صدر نہ بن سکا بلکہ اس کا مد مقابل امیدوار کرسی پر براجمان ہوگیا، اس کی حالیہ مثال گزشتہ انتخابات ہیں جس میں ہیلری کلنٹن نے سب سے زیادہ (30لاکھ اضافی) ووٹ لیے لیکن جو الیکٹرورل ووٹ تھے وہ ٹرمپ کے زیادہ تھے جس کی وجہ سے وہ صدر بن گئے تھے۔ امریکا کی 50 ریاستوں میں سات ریاستیں ایسی ہیں جنہیں سوئنگ اسٹیٹس کہا جاتا ہے کیونکہ کبھی ان کا جھکاؤ ریپبلکن تو کبھی ڈیمو کریٹک کی جانب ہوتا ہے۔ یاد رکھیں !! امریکا کی 50 ریاستوں کے ووٹوں کی مجموعی تعداد 538 ہے اور جس امیدوار نے اس میں سے 270ووٹ حاصل کرلیے وہی اگلا صدر بننے کا حقدار قرار پائے گا۔ Comments,World
702,امریکی صدارتی انتخاب 2024 : خلا بازوں نے بھی ووٹ کاسٹ کرلیا,https://urdu.arynews.tv/2024-us-elections-astronauts-cast-votes-nasa/,"امریکی صدارتی انتخابات میں زمین کے بعد خلا میں بھی ووٹنگ کا عمل جاری رہا، ناسا کے خلا بازوں نے بین الاقوامی خلائی اسٹیشن (آئی ایس ایس) سے اپنا ووٹ کاسٹ کیا۔ غیر ملکی خبر رساں ادارے کیرپورٹ کے مطابقامریکی خلا بازوں نے بھی اپنے ووٹ کا حق استعمال کرلیا ہے۔ ناسا کے خلابازوں نے ووٹ ڈالنے کے بعد خلائی اسٹیشن سے تصویر شیئر کردی، امریکی خلا بازوں نے الیکٹرک بیلٹ کے ذریعے ووٹ کاسٹ کیا۔ A post shared by NASA Astronaut Nick Hague (@astrohague) رپورٹ کے مطابقٹیکساس میں ہیرس کاؤنٹی کلرک آف کورٹ آفس نے بتایا ہے کہ ناسا کے خلابا زبچ ولمور، سنی ولیمز اور ڈان پیٹیٹ نے انتخابات کے دن سے ایک روز قبل بین الاقوامی خلائی اسٹیشن (آئی ایس ایس) سے اپنا ووٹ ڈالا۔ ناسا کے خلا باز نِک ہیگ کے انسٹاگرام اکاؤنٹ پر یہ تصویر پوسٹ کی گئی، جس میں انہوں نے ""Proud to be American” (امریکی ہونے پر فخر ہے) والے موزے پہن رکھے تھے۔ تصویر کے کیپشن میں انہوں نے لکھا کہ اس بات سے کوئی فرق نہیں پڑتا کہ آپ بیٹھے ہیں، کھڑے ہیں یا خلا میں تیر رہے ہیں، اہم بات یہ ہے کہ آپ ووٹ ڈالیں۔ اسمتھ سونین ایئر اینڈ اسپیس میوزیم کے مطابق انتخابی دن سے پہلے ایک خفیہ الیکٹرانک بیلٹ اسپیس سنٹر کو بھیجا جاتا ہے، جسے خلا باز ای میل کے ذریعے حاصل کردہ اسناد سے رسائی حاصل کرکے واپس ہیریس کاؤنٹی کلرک کے دفتر بھیجتے ہیں۔ Comments",World
703,امریکی صدارتی انتخاب 2024 : پولنگ کے دوران شدید طوفان کی پیش گوئی,https://urdu.arynews.tv/us-election-2024-storm-forecast-during-polling/,لوزیانا : امریکا میں اس وقت صدارتی انتخابات کی گہما گہمی ہے تو دوسری جانب پولنگ کے دوران محکمہ موسمیات نے شدید طوفان کی پیش گوئی کردی۔ غیر ملکی خبر رساں ادارے کیرپورٹ کے مطابقامریکی ریاست لوزیانا کے مختلف علاقوں میں تباہ کن ہواؤں اور طوفان کا خطرہ ظاہر کیا گیا ہے، حکام نے طوفان کے پیش نظر لیول ٹو کا الرٹ جاری کر دیا ہے۔ نیشنل ویدر سروس کے مطابق ملک کے وسطی علاقوں میں شدید سردی کی لہر متوقع ہے جس کے بعد شدید طوفانی ہواؤں اور گرج چمک کے ساتھ موسلا دھاربارشوں کا امکان ہے، مذکورہ طوفان سے مشی گن، وسکونسن اور دیگر ریاستیں بھی متاثر ہونے کی توقع ہے۔ رپورٹ کے مطابق مذکورہ طوفان مشرق کی جانب بڑھ رہا ہے جس سے خاص طور پر ٹیکساس، لوزیانا، جنوب مشرقی آرکنساس اور مغربی میسیسیپی کے کچھ علاقوں میں شدید طوفان اور برفباری کا امکان ہے۔ علاوہ ازیں امریکہ میں صدارتی انتخابات کے لیے پولنگ کا عمل جاری ہے، امریکی نائب صدر اور ڈیموکریٹ امیدوار کملا ہیرس اور ریپبلیکن امیدوار ڈونلڈ ٹرمپ کے درمیان کانٹے کا مقابلہ ہے۔ سی این این کے مطابق کچھ ریاستوں میں مقامی وقت کے مطابق صبح چھ بجے پولنگ کا آغاز ہوا جبکہ بعض ریاستوں میں پولنگ اسٹینشز صبح آٹھ بجے کُھلے۔ صدر کے عہدے کے لیے مدمقابل امیدوار کو کم سے کم 270 الیکٹورل ووٹ حاصل کرنا ہوں گے۔ قومی سطح پر کُل 538 الیکٹورل ووٹس یا الیکٹرز ہوتے ہیں جبکہ امیدوار کو جیتنے کے لیے 270 ووٹ حاصل کرنے کی ضرورت ہے۔,World
704,امریکی انتخابات میں ایک بار پھرروس پر مداخلت کا الزام,https://urdu.arynews.tv/us-elections-2024-russia-again-accused-of-meddling/,امریکی انتخابات میں ایک بار پھر روس پر مداخلت کا الزام عائد کردیا گیا ریاست ایریزونا میں دھاندلی کی مبینہ ویڈیو وائرل ہوگئی۔ امریکا کی تمام ریاستوں میں 5 نومبر کو انتخابات میں ووٹنگ کا سلسلہ جاری ہے، اس دوران ایریزونا میں دھاندلی کی مبینہ ویڈیو وائرل ہوئی جبکہ ریاست جارجیا میں بم کی افواہیں سامنے آئی، ایف بی آئی نے کہا کہ امریکی انتخابات 2024 میں روس جھوٹے پروپیگنڈے میں ملوث نکلا ہے۔ امریکی ایف بی آئی کا کہنا ہے کہ سوشل میڈیا پر ووٹنگ میں ہیرا پھیری کی جھوٹی ویڈیو وائرل ہے، جعلی ویڈیو میں ووٹ کاملا ہیرس کےحق میں تبدیل کرتے دکھائے گئے ایف بی آئی حکام نے کہا کہ ایریزونا میں جھوٹی ویڈیو سوشل میڈیا پر پھیلائی گئی، جارجیا میں پولنگ کے دوران بم کی جھوٹی اطلاع روس سے پھیلا گئی۔ سیکریٹری اسٹیٹ نے اپنے بیان میں کہا کہ بم کی افواہوں کی وجہ سے پولنگ کے عمل خلل پڑا اور اسے آدھےگھنٹے کیلئےروکنا پڑا۔,World
705,اسرائیلی وزیراعظم نے وزیر دفاع کو برطرف کر دیا,https://urdu.arynews.tv/netanyahu-fires-israeli-defence-minister/,"اسرائیل کے وزیراعظم بنجمن نیتن یاہو نے وزیر دفاع یوو گیلنٹ کو برطرف کر دیا ہے۔ بین الاقوامی میڈیا رپورٹس کے مطابق نیتن یاہو نے کہا کہ غزہ اور لبنان میں اسرائیل کی جنگوں کے انتظام کے حوالے سے ان کے اور گیلنٹ کے درمیان بہت زیادہ خلاء موجود ہیں۔ نیتن یاہو نے وزیر خارجہ اسرائیل کاٹز کو ملک کا نیا وزیر دفاع نامزد کیا ہے جبکہ کاٹز کے سابق عہدے پر گیڈون سار کو تعینات کیا ہے۔ یہ گیلنٹ کی طرف سے الٹرا آرتھوڈوکس کو مزید 7,000 ڈرافٹ آرڈر بھیجنے کی اسرائیلی فوج کی سفارش کی منظوری کے 24 گھنٹے سے بھی کم وقت میں سامنے آیا ہے۔ الٹرا آرتھوڈوکس مردوں کا مسودہ تیار کرنے کا معاملہ گیلنٹ اور نیتن یاہو کے درمیان ایک اہم نکتہ رہا ہے، جن کا اتحاد دائیں بازو کے بلاک پر منحصر ہے۔ X پر ایک پوسٹ میں برطرفی کی خبریں آنے کے فوراً بعد، گیلنٹ نے لکھا ریاست اسرائیل کی سلامتی میری زندگی کا مشن تھا اور رہے گا۔ نیتن یاہو نے گیلنٹ کی برطرفی کا اعلان کرتے ہوئے کہا کہ وزیراعظم اور وزیر دفاع کے درمیان مکمل اعتماد کی ضرورت ہے آج، میں نے وزیر دفاع گیلنٹ کی سروس ختم کرنے اور ان کی جگہ کاٹز کو مقرر کرنے کا فیصلہ کیا ہے۔ ان کا کہنا تھا کہ میرے اور وزیر دفاع کے درمیان اعتماد کا جو بحران پیدا ہوا اس سے جنگ کو اس انداز میں چلانا ممکن نہیں ہوا، میں نے گیڈون سار کو وزارت خارجہ کا قلمدان سونپا ہے مجھے یقین ہے کہ یہ قدم کابینہ کو مزید ہم آہنگ بنائے گا۔",World
706,ویزا فری انٹری : چین جانے والے غیر ملکیوں کیلیے بڑی خبر,https://urdu.arynews.tv/visa-free-entry-in-china-list-of-9-countries/,چین نے ملک میں سیاحت اور غیر ملکی سرمایہ کاری کے فروغ کے لیے انقلابی اقدامات کرتے ہوئے دنیا کے نو ممالک کیلئے ویزا فری انٹری کا اعلان کیا ہے۔ ان ممالک میں ویزا فری انٹری کیلئے جنوبی کوریا، ناروے، فن لینڈ اور سلوواکیہ سمیت 9 ممالک شامل ہیں۔ عالمی برادری میں اپنی ساکھ بہتر بنانے کے لیے چین زیادہ سے زیادہ سیاحوں کی آمد و رفت میں اضافہ چاہتا ہے۔ اس مقصد کے حصول کے لیے سیاحوں کو بہت سی سہولیات فراہم کرنے کی پالیسی بھی مرتب کی گئی ہے۔ ساؤتھ چائنہ مارننگ پوسٹ کے مطابق اب جنوبی کوریا، ناروے، فن لینڈ، سلواکیا، ڈنمارک، آئس لینڈ، اَندورا، موناکو اور لیکٹنسٹائن کے شہری چین میں بغیر ویزا کے داخل ہو سکیں گے۔ چین کی وزارت خارجہ کے مطابق 8 نومبر سے ان ممالک کے شہری کاروبار، سیاحت، خاندان کے لوگوں سے ملاقات یا ٹرانزٹ کے لیے چین میں ویزا کے بغیر داخل ہو سکیں گے اور پندرہ دن رہ سکیں گے۔ واضح رہے کہ چین نے ملک میں سیاحوں کی تعداد کو بڑھانے کے لیے مجموعی طور پر اب تک 25 ممالک کے باشندوں کو ویزا فری انٹری کی سہولت فراہم کی ہے۔ Comments,World
707,دریا کے کنارے آنے والے خوفناک اژدھوں نے دہشت پھیلا دی,https://urdu.arynews.tv/river-bank-terrible-giant-python-sudan/,شمالی سوڈان میں دریائے نیل سے بہہ کر آنے والے خوفناک اژدھوں نے مقامی لوگوں کو دہشت میں مبتلا کردیا۔ سوڈان کے جزیرے صایی کے ساحل پر نظر آنے والے دیوہیکل اژدھے ’’ الاصلہ‘‘ کو دیکھ کر لوگوں میں خوف و ہراس پھیل گیا۔ تقریباً ساڑھے چھ فٹ لمبے اژدھوں کو کناروں پر گھومتے دیکھا گیا، موجودہ صورت حال میں لوگوں کی زندگیوں کو خطرہ لاحق ہوگیا اور ان میں بے چینی پھیل گئی۔ العربیہ نیوز کی رپورٹ کے مطابق جزیرے کے اطراف موجود گاؤں اور قصبوں میں رہنے والوں کا کہنا ہے کہ ان اژدھوں کی وجہ سے وہ راتوں کو سکون سے سو اور نہ ہی دن میں بے فکر ہوکر کام کرسکتے ہیں۔ رپورٹ کے مطابق یہ امکان بھی ظاہر کیا جارہا ہے کہ الاصلہ سانپوں کو دور دراز علاقوں سے آنے والے دریا کا پانی بہا لایا ہے۔ یہ ایک خوفناک منظر تھا جسے ماہی گیروں نے اتوار کی صبح اپنے جالوں کا معائنہ کرتے ہوئے دیکھا۔ انہیں جال میں ایک بڑا پانچ میٹر لمبا سانپ پھنسا ہوا ملا تو وہ اسے مارنے اور نکالنے پر مجبور ہوگئے۔ Comments,World
708,امریکی صدارتی انتخابات: ٹرمپ نے الزامات لگا دیے,https://urdu.arynews.tv/us-election-2024-trump/,امریکی صدارتی امیدوار ڈونلڈ ٹرمپ نے ایک بار پھر امریکی سیکرٹ سروس پر تنقید کی ہے۔ امریکا میں ہونے والے صدارتی انتخابات کے لیے پولنگ کا عمل زور شور اور پر امن طریقے سے جاری ہے، تاہم اس موقع پر دہشت گردی کے خطرے کی خبروں میں کوئی صداقت نہیں۔ ریپبلکن امیدوار ڈونلڈٹرمپ نے فلوریڈا میں ووٹ کاسٹ کرنے کے بعد میڈیا سے گفتگو میں کہا کہ سیکرٹ سروس  کی وجہ سے پہلے مشکلات پیش آئی مجھ پر حملے کے بعد سےسیکرٹ سروس کے اقدامات میں بہتری آئی۔ انہوں نے کہا کہ ہماری بڑی بڑی ریلیوں کی سیکیورٹی پر کم اہلکار تعینات کیے گئے جب کہ جوبائیڈن کی چھوٹی ریلیوں کے لیے بھی بڑے سیکیورٹی اقدامات کیے گئے۔ ڈونلڈ ٹرمپ  نے فوکس نیوز پر جانبداری کا الزام لگاتے ہوئے کہا کہ فوکس نیوز، اوپرا ونفری کے رویے سے مایوسی ہوئی، فوکس نیوز، اوپرا ونفری  نے امریکی رائے کو تقسیم کر دیا فوکس نیوز اور اوپرا ونفری کا طرز عمل  انتہائی شرمناک ہے۔ انہوں نے واضح کہا کہ اب تک الیکشن شفاف ہو رہے ہیں نہ جیتا تو ہار تسلیم کروں گا۔,World
709,امریکی صدارتی انتخاب 2024 : پولنگ اسٹیشنوں پر بم کی اطلاع,https://urdu.arynews.tv/2024-us-elections-georgia-threatened-to-bomb/,واشنگٹن/ جارجیا : امریکہ میں ہونے والے صدارتی انتخابات کے موقع پر ووٹنگ کے عمل کے دوران دو پولنگ اسٹیشنوں پر بم کی افواہ نے ہلچل مچا دی۔ غیر ملکی خبر رساں ادارے کیرپورٹ کے مطابقجارجیا کے دو پولنگ اسٹیشنز پر بم کی اطلاع ملنے پر ووٹنگ کا عمل روکنا پڑگیا، تاہم بعد میں اطلاع جھوٹی نکلی۔ بم کی جھوٹی اطلاع پر فلٹن کاؤنٹی کے دو مقامات پر تقریباً آدھے گھنٹے تک پولنگ معطل رہی۔ الیکشن ڈائریکٹر نے میڈیا سے گفتگو میں کہا کہ شکر ہے پولنگ اسٹیشن محفوظ ہیں، ووٹنگ کا عمل دوبارہ شروع کردیا ہے، ان کا کہنا تھا کہ پولنگ کا وقت بڑھانے کے لیے عدالت سے رجوع کررہے ہیں۔ یاد رہے کہ جارجیا اُن سات اہم ریاستوں میں سے ایک ہے جو ڈونلڈ ٹرمپ اور کملا ہیرس کے درمیان صدارتی انتخاب کے نتیجے کا فیصلہ کرنے میں کلیدی حیثیت رکھتی ہیں۔ دوسری جانب امریکہ میں ہونے والے صدارتی انتخابات کے لیے پولنگ کا عمل زور شور اور پر امن طریقے سے جاری ہے، تاہم اس موقع پر دہشت گردی کے خطرے کی خبروں میں کوئی صداقت نہیں۔ رپورٹ کے مطابق امریکی صدارتی انتخابات میں ڈیموکریٹ امیدوار کملا ہیرس اور ریپبلیکن امیدوار ڈونلڈ ٹرمپ کے درمیان مختلف ریاستوں میں کانٹے کا مقابلہ ہورہا ہے اور انتخابی گہما گہمی بھی جاری ہے۔ رپورٹمیں کہا گیا ہے کہ امریکی انتخابات میں دہشت گردی کے خطرے کی فیک نیوز وائرل کی جارہی ہیں، اس حوالے سے ایف بی آئی نے بھی تردید کرتے ہوئے کہا ہے کہ دہشت گردی سے متعلق فیک الرٹ جان بوجھ کر پھیلا گیا۔ ایف بی آئی حکام نے کہا ہے کہ پولنگ اسٹیشنوں پر دہشت گرد حملے کا کوئی خطرہ نہیں، سوشل میڈیا پردہشت گردی سے متعلق فیک الرٹ وائرل ہوا ہے۔ Comments,World
710,امریکا کی وہ ایک ریاست جہاں جیتنے والے کے صدر بننے میں کوئی شک نہیں رہتا,https://urdu.arynews.tv/us-election-2024-america-one-state-winner-will-president/,صدارتی انتخابات میں ویسے تو امریکا کی سات ریاستوں کو کسی بھی امیدوار کی جیت کے لیے اہم سمجھا جا رہا ہے، تاہم پنسلوانیا میں جیتنے والا ہی امریکا کا ممکنہ صدر ہوگا۔ امریکی انتخابات کی تاریخ پر نظر رکھنے والے ماہرین ماضی کے نتائج سے یہ اخذ کرتے ہیں کہ ریاست پنسلوانیا ممکنہ طور پر وہ واحد ریاست ہو گی جو کسی بھی امیدوار کی حتمی کامیابی کا فیصلہ کرے گی اور وہاں کا فاتح ہی امریکی صدارتی تخت پر براجمان ہوگا، اس لیے ہر صدارتی امیدوار پنسلوانیا میں اپنی جیت کے لیے کافی تگ و دو کرتا ہے۔ ڈیموکریٹک پارٹی کی کاملا ہیرس اور ان کے مدِ مقابل ری پبلکن امیدوار ڈونلڈ ٹرمپ نے انتخابی مہم کے دوران سب سے زیادہ جلسے ریاست پنسلوانیا میں کیے، جس سے پینسلوینیا میں جیتنے کی اہمیت کا اندازہ بخوبی لگایا جاسکتا ہے۔ دلچسپ بات یہ ہے کہ انتخابی مہم کے آخری روز بھی کاملا اور ٹرمپ نے پنسلوانیا کو چھوڑنا مناسب نہیں سمجھا اور عوامی اجتماعات سے خطاب کرتے نظر آئے، دونوں امیدوار اچھی طرح سمجھتے ہیں کے وائٹ ہاؤس جانے والی گلی اسی ریاست کے راستے سے گزرتی ہے۔ اس وقت پنسلوانیا کو ٹرمپ اور کاملا کے لیے لازمی جیتنے والی ریاست کہا جا رہا ہے۔ رائے عامہ کے جائزے کہتے ہیں کہ ٹرمپ اور کاملا کے درمیان پنسلوانیا میں کانٹے کا مقابلہ متوقع ہے اور ریاست کے کسی بھی شہر اور علاقے کے چند ووٹرز بھی فیصلہ کن کردار ادا کر سکتے ہیں۔ ڈیموکریٹس کا مضبوط قلعہ سمجھی جانے والی اس ریاست میں 2016 کے الیکشن میں ٹرمپ نے اپنے مدِ مقابل ڈیموکریٹک امیدوار ہیلری کلنٹن کو شکست دی اور امریکی صدر بننے میں بھی کامیاب رہے تھے۔ یوں تو الیکٹرول ووٹ کے حساب سے پنسلوانیا امریکا کی سب سے بڑی ریاست نہیں مگر 19 الیکٹورل ووٹوں کے ساتھ اسکا شمار امریکا کی بڑی ریاستوں میں ہوتا ہے، تاہم یہاں کے نتائج کے بارے میں پیش گوئی کرنا بہت مشکل ہے۔ مزے کی بات یہ ہے کہ 2020 کے صدارتی انتخاب میں پنسلوانیا میں پھر ڈیموکریٹس کی جیت ہوئی، موجودہ صدر جو بائیڈن نے ٹرمپ کے مقابلے میں 81 ہزار ووٹوں سے یہاں کامیابی حاصل کی تھی اور صدر بن گئے تھے۔ ریاست پنسلوانیا میں ووٹ ڈالنے کے اہل افراد میں سے تقریباً نصف کالج ڈگری نہ رکھنے والے ورکنگ کلاس سفید فام شہری ہیں، ان میں سے بیشتر ٹرمپ کی حمایت کرتے ہیں، ایک اندازے کے مطابق اس سال لگ بھگ پونے چھ لاکھ لاطینی ووٹ ڈالنے کے اہل ہیں جو نتائج پر اثر انداز ہو سکتے ہیں۔ صدارتی انتخابات پر اثر انداز ہونے والی ریاستوں کی طرح پنسلوانیا کے لوگوں کا بھی بڑا مسئلہ معیشت ہے اس لیے کاملا اور ٹرمپ نے اس ریاست میں انتخابی مہم کے دوران مہنگائی پر قابو پانے جیسے بیانات کو بار بار دہرایا۔ خیال رہے کہ امریکا کی تمام ریاستوں کے 538 الیکٹورل کالج ووٹ ہیں، کاملا ہیرس اور ڈونلڈ ٹرمپ کو جیتنے کیلئے کم ازکم 270 الیکٹورل ووٹ درکار ہیں، امریکی کی ہر ریاست کی آبادی کے تناسب سے الیکٹورل ووٹ ہوتے ہیں۔ سب سے زیادہ آبادی والی امریکی ریاست کیلیفورنیا کے 54 الیکٹورل ووٹ ہیں، کیلیفورنیا کے 54 الیکٹول ووٹ 39 ملین آبادی کی نمائندگی کرتے ہیں۔ امریکا کی سب سے چھوٹی ریاست وومنگ میں 3 الیکٹورل ووٹ ہیں، ریاست وومنگ کے 3 الیکٹورل ووٹ 6 لاکھ آبادی کی نمائندگی کرتے ہیں۔ ٹیکساس40، پینسلوینیا 19 اور اوہائیو کے 17 الیکٹورل کالج ووٹ ہیں جبکہ ریاست رامنی سوٹا 10، مزوری 10، االاباما 9، لوزیانا 8، نیواڈا 6، ورجینیا 13، واشنگٹن 12 اور وسکونسن کے 10 الیکٹورل کالج ووٹ ہیں۔ اس کے علاوہ فلوریڈا کے 30 اور نیویارک کے 28 الیکٹورل کالج ووٹ ہیں، ریاست الینوائس 19، ناتھ کیرولینا 16، نیوجرسی کے 14، ایروزونا 11، انڈیانا 11 اور میری لینڈ کے 10 الیکٹورل ووٹ ہیں۔,World
711,اسرائیل نے لبنان سے کئی بریگیڈز کو واپس بلا لیا,https://urdu.arynews.tv/israeli-army-withdraws-several-brigades-from-southern-lebanon/,"اسرائیلی فوج نے جنوبی لبنان سے کئی بریگیڈ واپس بلا لیے۔ اسرائیلی روزنامہ Yedioth Ahronoth نے رپورٹ کیا ہے کہ ایک معاہدے تک پہنچنے کی کوششوں میں پیش رفت کے درمیان اسرائیلی فوج نے جنوبی لبنان سے کئی بریگیڈز کو واپس بلا لیا ہے۔ باخبر ذرائع کا حوالہ دیتے ہوئے رپورٹ میں کہا گیا ہے کہ مذاکرات میں شامل حکام حزب اللہ کے ساتھ ڈیڑھ سے دو ہفتوں میں طے پانے والی ڈیل کا اندازہ لگا رہے ہیں۔ بات چیت میں پیش رفت ہوئی ہے خاص طور پر ایک دستاویز کے مسودے کے حوالے سے جو جنگ بندی کے نفاذ میں ناکام ہونے کی صورت میں جنوبی لبنان میں اسرائیل کی فوجی آزادی کی ضمانت دے گی۔ اخبار نے کہا کہ اس دوران اسرائیلی افواج یروشلم میں سیاسی قیادت کے فیصلے کا انتظار کر رہی ہیں۔ امریکی وزیر خارجہ انٹونی بلنکن کا کہنا ہے کہ مذاکرات کاروں نے ایک معاہدے کی طرف ""اچھی پیش رفت” کی ہے جس سے لبنان پر اسرائیل کے حملے میں جنگ بندی ہوگی۔ بلنکن نے صحافیوں کو بتایا کہ خطے کے میرے حالیہ سفر اور اس وقت جاری کام کی بنیاد پر، ہم نے ان سمجھوتوں پر اچھی پیش رفت کی ہے۔ انہوں نے مزید کہا کہ اقوام متحدہ کی سلامتی کونسل کی قرارداد 1701 کے موثر نفاذ کے لیے ضروریات کی تفہیم لبنان میں اسرائیل اور حزب اللہ کے درمیان تنازع کے سفارتی حل کی بنیاد ہے۔ بلنکن نے کہا کہ یہ یقینی بنانا ضروری ہے کہ ہمارے پاس لبنان اور اسرائیل دونوں کی طرف سے واضح ہے کہ اس کے موثر نفاذ کے لیے 1701 کے تحت کیا ضرورت ہوگی۔ بین الاقوامی خبر رساں ادارے کی رپورٹ کے مطابق اسرائیلی سرکاری میڈیا نے جنگ بندی تجویز کا مسودہ بھی نشر کردیا ہے، مسودے میں اسرائیل اور لبنان سے اقوام متحدہ کی قراردادوں پر عمل درآمد کا مطالبہ کیا گیا ہے۔ اسرائیلی میڈیا کی رپورٹس میں کہا گیا ہے کہ 60 روزہ سیز فائر کے دوران مکمل عمل درآمد کو حتمی شکل دی جائے گی۔",World
712,شفافیت برقرار رکھنے کیلئے امریکی الیکشن میں ووٹوں کی گنتی کیسے کی جاتی ہے؟,https://urdu.arynews.tv/us-election-2024-votes-count-transparency/,امریکا میں الیکشن کی شفافیت کو برقرار رکھنے کے لیے تمام ریاستوں میں الگ الگ ووٹنگ ہوتی ہے اور اس کی گنتی بھی ریاستی حکام کرتے ہیں۔ دنیا کے زیادہ تر ملکوں میں الیکشن کمیشن انتخابات کا انعقاد کرتا اور ووٹوں کی گنتی کا کام بھی کرتا ہے، تاہم سپرپاور امریکا چوں کہ دنیا بھر سے مختلف ہوے اس لیے وہاں الیکشن کا نظام بھی بالکل مختلف طریقے سے سرانجام دیا جاتا ہے، اس نظام میں ہرممکن طریقے سے شفافیت کو یقینی بنانے کی کوشش کی جاتی ہے۔ امریکا میں تقریباً 50 ریاستیں ہیں جہاں الیکشن سے متعلق تمام فیصلے ریاستی سطح پر کیے جاتے ہیں، تمام ریاستیں اپنے طور پر الیکشن کرواتی ہیں اور خود ووڈ گن کر نتائج کا اعلان کرتی ہیں، اس وجہ سے الیکشن میں دھاندلی کی گنجائش کم ہوجاتی ہے۔ الیکشن کے نتائج مرتب کرنے کے سلسلے میں امریکا میں صرف ایک ادارہ کام نہیں کررہا ہوتا جس سے شفافیت کے امکانات بڑھ جاتے ہیں، تاہم کبھی کبھی یہ عمل نتائج کے اعلان میں تاخیر کا سبب بنتا ہے۔ امریکا میں 2000 میں ہونے والے الیکشن کے نتائج آنے میں ایک ماہ سے زیادہ کی تاخیر ہوئی تھی کیوں کہ ریاست فلوریڈا میں ووٹ کئی بار گنے گئے تھے۔ دلچسپ بات یہ ہے کہ آخری امریکی صدارتی الیکشن جو 2020 میں ہوئے اس میں بھی نتائج کے اعلان میں تاخیر ہوئی اور اس میں تین روز لگ گئے جس کی وجہ کئی ریاستوں میں ووٹوں کی گنتی میں تاخیر تھی۔امریکی میڈیا ہی الیکشن میں جتنے یا ہارنے والوں کا اعلان کرتا ہے۔ خیال رہے کہ امریکا کی تمام ریاستوں کے 538 الیکٹورل کالج ووٹ ہیں، کاملا ہیرس اور ڈونلڈ ٹرمپ کو جیتنے کیلئے کم ازکم 270 الیکٹورل ووٹ درکار ہیں، امریکی کی ہر ریاست کی آبادی کے تناسب سے الیکٹورل ووٹ ہوتے ہیں۔ سب سے زیادہ آبادی والی امریکی ریاست کیلیفورنیا کے 54 الیکٹورل ووٹ ہیں، کیلیفورنیا کے 54 الیکٹول ووٹ 39 ملین آبادی کی نمائندگی کرتے ہیں۔ امریکا کی سب سے چھوٹی ریاست وومنگ میں 3 الیکٹورل ووٹ ہیں، ریاست وومنگ کے 3 الیکٹورل ووٹ 6 لاکھ آبادی کی نمائندگی کرتے ہیں۔ ٹیکساس40، پینسلوینیا 19 اور اوہائیو کے 17 الیکٹورل کالج ووٹ ہیں جبکہ ریاست رامنی سوٹا 10، مزوری 10، االاباما 9، لوزیانا 8، نیواڈا 6، ورجینیا 13، واشنگٹن 12 اور وسکونسن کے 10 الیکٹورل کالج ووٹ ہیں۔ اس کے علاوہ فلوریڈا کے 30 اور نیویارک کے 28 الیکٹورل کالج ووٹ ہیں، ریاست الینوائس 19، ناتھ کیرولینا 16، نیوجرسی کے 14، ایروزونا 11، انڈیانا 11 اور میری لینڈ کے 10 الیکٹورل ووٹ ہیں۔,World
713,ایمان خلیف کی ایک اور متنازع میڈیکل رپورٹ منظر عام پر,https://urdu.arynews.tv/iman-khalif-boxer-proven-male-gold-medalist-medical-report/,الجیرین خاتون باکسر ایمان خلیف کی ایک اور میڈیکل رپورٹ لیک ہوگئی ہے جس کی بنیاد پر یہ کہا جارہا ہے کہ وہ مرد ہیں۔ ایمان خلیف کی میڈیکل رپورٹ ایک میڈیا ادارے کی جانب سے لیک  کی گئی ہے جس کی بنیاد پر یہ کہا جارہا ہے کہ 25 سالہ باکسر مرد ہیں، الجیرین باکسر کی میڈیکل رپورٹ لیک ہونے کے بعد سوشل میڈیا پر بھی سامنے آگئی، اس رپورٹ کے بعد صارفین ان سے اولمپک گولڈ میڈل واپس لینے کا مطالبہ کررہے ہیں۔ بعضمیڈیا آؤٹ لیٹ پر لیک ہونے والے رپورٹ سے بہت سے لوگ اور چند ماہرین متفق نہیںاور وہ ایمان خلیف کی میڈیکل رپورٹ کو درست نہیں سمجھتے۔ غیر ملکی میڈیا کے مطابق ایمان خلیف کی جو میڈیکل رپورٹ لیک ہوئی اس میں طبی حوالے دیے گئے ہیں جس سے خاتون کے بائیولوجیکل طور پر مرد ہونے کا پتا چلتا ہے۔ پیرس اولمپک گیمز 2024 میں ایمان خلیف بطور خاتون طلائی تمغہ جیتا تھا اور وہ ایونٹ کے دوران اپنی جسمات کی وجہ سے خبروں کی زینت بنی رہی تھیں ویمن باکسنگ ایونٹ میں اٹلی کی اینجلا کیرنی نے الجیریا کی باکسر ایمان خلیف کے خلاف پہلے راؤنڈ کے صرف 46 سیکنڈز کے بعد ہی لڑنے سے انکار کر دیا تھا، انھوں نے کہا تھا کہ آج تک فائٹ کے دوران اتنا خطرناک مکا نہیں کھایا۔ اطالوی خاتون باکسر اینجلا کیرنی کا مزید کہنا تھا کہ ا الجیرین حریف خاتون باکسر کے معیار پر پورا نہیں اُترتیں، ان کے ساتھ کسی خاتون کا مقابلہ رکھنا ناانصافی ہے۔,World
714,الیکشن کے دن ٹرمپ اور کاملا ہیرس کہاں ہیں؟,https://urdu.arynews.tv/us-election-trump-and-harris/,"امریکا میں آج اگلے چار سال مدت کے لیے صدر کا انتخاب کیا جا رہا ہے جس کے لیے ملک بھر میں پولنگ کا آغاز ہوچکا ہے۔ امریکا کے رجسٹرڈ 24 کروڑ سے زائد ووٹرز آج اپنے ملک کے 47 ویں صدر کے انتخاب کے لیے ووٹ ڈال رہے ہیں۔ کاملا ہیرس اور ڈونلڈ ٹرمپ میں سخت مقابلہ ہے واضح رہے کہ امریکی الیکشن قوانین کے مطابق عام ووٹنگ کے بعد الیکٹورل کالج کے 538 ارکان جیتنے والے کا تعین کرتے ہیں اور 270 الیکٹورل ووٹ حاصل کرنے والا ہی امریکا کا نیا صدر منتخب ہوگا۔ ڈونلڈ ٹرمپ نے انتخابی دن کے ابتدائی گھنٹے مشی گن میں گزارے جہاں انہوں نے گرینڈ ریپڈس میں رات گئے ریلی کا اختتام کیا۔ ریپبلکن امیدوار فلوریڈا میں دن گزارنے کا ارادہ رکھتے ہیں جہاں توقع کی جارہی ہے کہ وہ اپنا ووٹ کاسٹ کریں۔ وہ پہلے کہہ چکے ہیں کہ جلد ووٹ کاسٹ کریں گے۔ ٹرمپ منگل کی رات پام بیچ میں ایک مہم واچ پارٹی کا انعقاد کرنے والے ہیں۔ ڈیموکریٹس امیدوار کاملا ہیریس کا ارادہ ہے کہ وہ واشنگٹن کی ہاورڈ یونیورسٹی میں الیکشن نائٹ پارٹی میں شرکت کریں جو کہ سیاہ فام کے لیے ایک تاریخی یونیورسٹی ہے جہاں انہوں نے 1986 میں معاشیات اور سیاسیات میں ڈگری حاصل کی۔ ہاورڈ کے علاوہ، ان کے پاس الیکشن کے دن کے لیے کوئی عوامی شیڈول نہیں ہے۔ ہیریس نے اتوار کے روز کہا کہ انہوں نے اپنا میل ان بیلٹ ""ابھی پُر” کیا ہے۔",World
715,امریکی صدارتی الیکشن: نتیجہ برابر رہا تو صدر کون بنے گا؟,https://urdu.arynews.tv/us-presidential-election-if-the-result-is-a-tie-who-will-become-the-president/,امریکا میں آج اگلے چار سال مدت کے لیے صدر کا انتخاب کیا جا رہا ہے جس کے لیے ملک بھر میں پولنگ کا آغاز ہوچکا ہے۔ امریکا کے رجسٹرڈ 24 کروڑ سے زائد ووٹرز آج اپنے ملک کے 47 ویں صدر کے انتخاب کے لیے ووٹ ڈال رہے ہیں۔ کاملا ہیرس اور ڈونلڈ ٹرمپ میں سخت مقابلہ ہے واضح رہے کہ امریکی الیکشن قوانین کے مطابق عام ووٹنگ کے بعد الیکٹورل کالج کے 538 ارکان جیتنے والے کا تعین کرتے ہیں اور 270 الیکٹورل ووٹ حاصل کرنے والا ہی امریکا کا نیا صدر منتخب ہوگا۔ تاہم اگر الیکشن میں دونوں امیدوار یکساں 269 الیکٹورل ووٹ حاصل کر کے برابری پوزیشن میں آ جاتے ہیں تو پھر صدر کے منصب پر کون فائز اور وائٹ ہاؤس کا مکین کون ہوگا؟ امریکا کے صدارتی الیکشن کی 237 سالہ تاریخ میں یہ صورتحال 224 سال 1800 میں پہلی اور آخری بار پیش آئی تھی جب تھامس جیفرسن اور آرون بور کے درمیان انتخابات میں برابری کا نتیجہ دیکھنے میں آیا۔ اس کے بعد امریکی آئین اس صورتحال سے نمٹنے کا حل تلاش کر کے اس کو قانون بنا دیا گیا ہے۔ امریکی آئین کے مطابق اگر صدارت کے امیدوار مساوی الیکٹرول ووٹ حاصل کرتے ہیں تو پھر صدر کے انتخاب کو ایوان نمائندگان منتقل کیا جاتا ہے جہاں کسی ایک امیدوار کے لیے ووٹنگ ہوتی ہے۔ اس قانون کے تحت ہر ریاست کا صرف ایک ووٹ ہوتا ہے۔ اگر آج کے الیکشن میں یہ صورتحال پیدا ہوتی ہے تو پھر ہر ریاست کو ڈونلڈ ٹرمپ یا کملا ہیرس میں سے کسی ایک ہی امیدوار کو ووٹ دینا ہو گا۔ تاہم نائب صدر کی ووٹنگ سینیٹ کے ذریعے ہوتی ہے اور صدر کے انتخاب کے برخلاف ہر رکن کو ووٹ دینا ہوتا ہے۔ وائٹ ہاؤس یا جیل؟ ٹرمپ کے مستقبل کا دارومدار آج کے الیکشن پر,World
716,وائٹ ہاؤس یا جیل؟ ٹرمپ کے مستقبل کا دارومدار آج کے الیکشن پر,https://urdu.arynews.tv/us-presidential-election-white-house-or-jail-trumps-future-depends-on-todays-election/,ٹرمپ جیل جائیں گے یا وائٹ ہاؤس کے مکین ہوں گے اس کا دارومدار آج امریکا میں ہونے والے صدارتی الیکشن کے نتائج پر منحصر ہو سکتا ہے۔ آج امریکا میں 47 ویں صدر کے لیے پولنگ شروع ہوچکی ہے۔ ڈیموکریٹ کی جانب سے کاملا ہیرس جب کہ ری پبلیکن کی جانب سے ڈونلڈ ٹرمپ امیدوار ہیں اور دونوں کے درمیان مبصرین کانٹے کے مقابلے کی توقع کر رہے ہیں۔ ٹرمپ ایسے وقت میں صدارتی الیکشن لڑ رہے ہیں جب انہیں قانونی محاذ پر بھی مقابلے کا سامنا ہے اور وہ کئی مقدمات کا سامنا کر رہے ہیں۔ غیر ملکی میڈیا نے اپنی رپورٹ میں کہا ہے کہ اگر سابق امریکی صدر ڈونلڈ ٹرمپ مسلم عرب ووٹرز اور ہسپانوی ووٹرز کو کسی طرح منانے میں کامیاب ہوجاتے ہیں اور یہ الیکشن جیت جاتے ہیں تو وائٹ ہاؤس کے نئے مکین ہوں گے۔ جب کہ صورت حال اس کے برعکس نکلی اور ٹرمپ کو گزشتہ الیکشن کی طرح اس بار بھی شکست ہوئی تو انہیں اُن کیسز کا سامنا کرنا پڑے گا جس پر عدالت نے صدارتی الیکشن کے باعث استثنیٰ دے رکھا ہے۔ ڈونلڈ ٹرمپ کے سر پر اس وقت جس مقدمے میں ممکنہ سزا کی تلوار لٹک رہی ہے وہ ہش منی کیس ہے جس میں انہیں رواں سال مئی 2024 میں سزا سنائی جانی تھی، تاہم اسے 18 ستمبر تک کے لیے موخر کر دیا گیا تھا۔ بعد ازاں امریکی عدالت نے صدارتی الیکشن کے باعث اس سزا کو سنانے کے لیے 26 نومبر کی تاریخ مقرر کی ہے۔ یاد رہے کہ 2016 کے انتخابات سے قبل ڈونلڈ ٹرمپ نے فحش فلموں کی اداکارہ اسٹارمی ڈینئلز کو 30 ہزار ڈالرز کی ادائیگی کی تھی جس کو چھپانے کی کوشش میں جعلی ریکارڈ مرتب کرنے کے 34 سنگین جرائم میں سابق صدر کو قصوروار قرار دیا گیا تھا۔ اس کے علاوہ انہیں 2020 کے الیکشن میں بائیڈن کی جیت اور اپنی شکست کے بعد اشتعال انگیز تقریر کرکے کیپیٹل ہل پر حملے کے لیے حامیوں کو اکسانے اور انتخابات میں مداخلت و دھاندلی کے مقدمے کا بھی سامنا ہے۔,World
717,امریکی، پاکستانی و بھارتی صدور کو کتنی تنخواہ ملتی ہے؟,https://urdu.arynews.tv/how-much-salary-do-american-pakistani-and-indian-presidents-get/,امریکا میں صدر کے چناؤ کے لیے انتخابی دنگل سج گیا ہے ہم یہاں آپ کو امریکا، پاکستان اور بھارت کے صدور کی تنخواہوں کو موازنہ پیش کریں گے۔ امریکا میں 47 ویں صدر کے لیے آج پولنگ ہو رہی ہے۔ اگلے چار سال کے لیے وائٹ ہاؤس میں کاملا ہیرس براجمان ہوں یا ڈونلڈ ٹرمپ۔ انہیں کیا فوائد ملیں گے آج آپ اس سے بھی آگاہ ہوں گے۔ غیر ملکی میڈیا کے مطابق امریکی صدر کی موجودہ سالانہ تنخواہ 4 لاکھ ڈالرز (لگ بھگ ساڑھے 12 کروڑ پاکستانی روپے) ہے۔ یہ تنخواہ امریکی کانگریس نے 2001 میں مقرر کی تھی اور 23 سال سے اس میں کوئی تبدیلی نہیں ہوئی ہے۔ 2001 سے قبل تین دہائیوں تک امریکی صدر کی سالانہ تنخواہ 2 لاکھ ڈالرز مقرر تھی۔ رپورٹ کے مطابق سالانہ تنخواہ کے علاوہ امریکی صدر کو ملنے والی اضافی مرعات میں 50 ہزار ڈالرز اخراجات کی مد میں، 19 ہزار ڈالرز تفریح کے لیے اور ایک لاکھ ڈالرز سفر کے لیے ملتے ہیں، سفر کے لیے ملنے والی رقم پر ٹیکس عائد نہیں ہوتا۔ یہاں قارئین یہ اہم بات بھی جان لیں کہ عہدہ چھوڑتے وقت اگر امریکی صدر نے ان مرعات میں کچھ خرچ نہ کیا ہو، یا ملنے والی مراعات میں سے کچھ رقم باقی رہ گئی ہو، تو وہ امریکی صدر کی ملکیت نہیں ہوتی بلکہ اس رقم کو ملکی خزانے میں جمع کرانا پڑتا ہے۔ عہدہ چھوڑنے کے بعد امریکی صدر وفاقی پے رول پر رہتا ہے اور سابق صدور کے ایکٹ کے مطابق کابینہ سیکریٹری کے مساوی پنشن وصول کرتا ہے جو سالانہ 2 لاکھ 30 ہزار ڈالر بنتی ہے۔ صدرِ پاکستان کی تنخواہ پریذیڈنٹ سیلری، الاؤنسز اینڈ پریویلجز ایکٹ 1975 کے تحت دی جاتی ہے جس میں 2018 میں ایک ترمیم کی گئی تھی۔ اس ترمیم کے مطابق اب صدر کی تنخواہ میں اضافہ کابینہ کے ایک نوٹیفکیشن کے ذریعے ایکٹ کے شیڈول فور میں کیا جاتا ہے اور یہ کہ صدر کی تنخواہ، چیف جسٹس آف پاکستان کی تنخواہ سے علامتی طور پر ایک روپیہ زیادہ ہوتی ہے۔ صدرِ پاکستان کی موجودہ ماہانہ تنخواہ 8 لاکھ 46 ہزار 550 روپے (سالانہ ایک کروڑ سے کچھ زیادہ) ہے۔ واضح رہے کہ موجودہ صدر مملکت آصف علی زرداری جو دوسری بار پاکستان کے صدر بنے ہیں انہوں نے منصب سنبھالتے ہی تنخواہ نہ لینے کا اعلان کیا تھا۔ بھارتی صدر کی ماہانہ تنخواہ بشمول اضافی مراعات 5 لاکھ بھارتی روپے ہے جو پاکستان کی موجودہ کرنسی مالیت کے مطابق 16 لاکھ 25 ہزار پاکستانی روپے کے مساوی ہے اور یہ بھارت میں تمام سرکاری عہدوں میں بشمول وزیراعظم سب سے زیادہ تنخواہ ہے۔,World
718,نویں جماعت کے طالب علم کی اسکول میں پر اسرار موت,https://urdu.arynews.tv/telangana-nirmal-city-school-student-dies/,بھارت کے تلنگانہ کے نرمل شہر کے مہاتما جیوتی باپولے اسکول میں ایک دل دہلا دینے والا حادثہ رونما ہوا، نویں جماعت کا طالب علم فیاض حسین عرف ایان مشتبہ طور پر مردہ پایا گیا۔ بھارتی میڈیارپورٹسکے مطابق اسکول انتظامیہ کا اس حوالے سے کہنا ہے کہ ایان ہر روز کی طرح فٹ بال کھیلنے میں مصروف تھا، کہ اچانک اس کی طبیعت خراب ہونے لگی، اسکول کے اسٹاف نے نوٹس کیا تو اسے فوری طور پر اسپتال لے گئے۔ اسپتال جانے کے دوران راستے میں اس کی حالت مزید بگڑنے لگی، اسپتال میں پہنچے تو ڈاکٹروں نے اس کی موت کی تصدیق کردی۔ عمران اللہ خان، رفیع احمد قریشی اور یکتا ویلفیئر سوسائٹی نے اس افسوسناک حادثے کے خلاف شدید احتجاج کیا اور ایان کی موت کے لئے اسکول انتظامیہ کو ذمہ دار قرار دیا۔ رپورٹس کے مطابق اسکول کے اساتذہ کا کہنا تھا کہ یہ ہمارے اور دیگر طلبہ کے لئے ناقابل یقین اور دل کو چھو لینے والا لمحہ تھا کیونکہ نویں جماعت کا طالب فیاض حسین ایک خوش مزاج اور محنتی بچہ تھا، اسی کی موت سے سب کو تکلیف پہنچی ہے۔,World
719,بیوی کی بات نہ مان کر شوہر کروڑ پتی بن گیا!,https://urdu.arynews.tv/by-disobeying-his-wife-the-husband-became-a-millionaire/,مشہور کہاوت ہے کہ ہر کامیاب مرد کے پیچھے عورت کا ہاتھ ہوتا ہے لیکن ایک شخص تو اپنی بیوی کی بات نہ مان کر کروڑ پتی بن بیٹھا۔ یہ دلچسپ واقعہ کچھ یوں ہے کہ گھر سے دفتر کے لیے جانے والے شخص کو اس کی بیوی کا راستے میں فون آیا مگر مذکورہ شخص نے اس کی بات نہ مانی جو نوجوان کے کروڑ پتی بننے کی وجہ بن گئی۔ غیر ملکی میڈیا کے مطابق یہ واقعہ امریکا میں ہوا ہے جہاں ایک شخص ملازمت کے لیے گھر سے نکلا تو لنچ باکس ساتھ لینا ہی بھول گیا۔ اس کا علم ہونے پر مذکورہ شخص کی بیوی نے شوہر کو راستے میں فون کر کے واپس گھر آنے اور لنچ باکس لے جانے کا کہا۔ تاہم شوہر نے بیوی کے کہے پر عمل کرنے اور واپس گھر جانے کے بجائے قریب ہی ایک گروسری اسٹور میں چلا گیا تاکہ دفتر میں کھانے کے لیے کچھ خرید کر ساتھ لے جا سکے۔ اس شخص نے کھانے کے ساتھ ملیئیئر باکس بھی خرید لیا اور جب اس کو اسکریچ کیا تو وہ 3 ملین ڈالر (لگ بھگ 84 کروڑ روپے پاکستانی) جیت چکا تھا۔ لاٹری جیتنے پر اس کی کیفیت نا قابل یقین ملنے والی خوشی کی طرح تھی۔ خوش نصیب نوجواب کا کہنا تھا کہ اسٹور سے نکلنے سے قبل ٹکٹ اسکین کیا تو اس پر لکھا تھا ’’لاٹری ونر‘‘۔ اس کا کہنا تھا کہ مجھے پہلے تو یقین نہیں آیا لیکن جب میں نے تمام صفر دیکھے تو خوشی سنبھالی نہ گئی اور فوری طور پر بیوی کو فون کرکے یہ خوشخبری سنائی۔ نوجوان نے بتایا کہ میں اکثر اپنی بیوی سے مذاق کرتا رہتا ہوں اس لیے اسے فوری طور پر میری بات کا یقین نہیں آیا لیکن بالآخر میں اسے یقین دلانے میں کامیاب ہوگیا۔,World
720,کھیلتے ہوئے کار کے دروازے لاک، 4 بچے دم گھٹنے سے ہلاک,https://urdu.arynews.tv/car-doors-locked-while-playing-4-children-died-of-suffocation/,کھیل ہی کھیل میں کار کے دروازے ایسے لاک ہوئے کہ چار بچوں کی زندگی کا دروازہ ہی بند ہوگیا جو دم گھٹنے سے چل بسے۔ یہ افسوسناک واقعہ بھارتی ریاست گجرات کے ضلع امریلی میں ایک المناک حادثہ پیش آیا۔ جہاں چار بچے ایک کار کے اندر کھیل رہے تھے لیکن انہیں معلوم نہ تھا کہ یہ کار ان کی قبر بن جائے گی۔ بھارتی میڈیا کے مطابق بچوں کے والدین کھیتوں میں کام پر گئے ہوئے تھے اور کھیت کا مالک اپنی کار ان کے گھر کے باہر کھڑی کر کے چلا گیا تھا۔ معصوم بچوں نے اس کو کھڑا دیکھ کر اس کے اندر ہی کھیلنا شروع کر دیا اور نا سمجھی میں دروازے لاک کر بیٹھے۔ قریب کوئی موجود نہ ہونے کے باعث بچے کئی گھنٹے کار کے اندر ہی بند رہے جس کے باعث دم گھٹنے سے ان کی موت واقع ہوگئی۔ شام میں جب بدقسمت والدین جب واپس لوٹے تو ان پر بچوں کی لاشیں دیکھ کر قیامت ٹوٹ پڑی۔ پولیس کا کہنا ہے کہ متوفی بچوں کے ماں باپ کسان ہیں جو اپنے بچوں کو صبح گھر میں چھوڑ کر بھرت مندانی کے فارم پر کام کے لیے گئے تھے۔ اس دوران بچے قریب کھڑی فارم مالک کی گاڑی میں داخل ہو گئے اور کھیلنے لگے۔ کھیل کے دوران گاڑی لاک ہو گئی، جس سے وہ اندر ہی پھنس گئے اور دم گھٹنے سے ان کی موت واقع ہوگئی۔ پولیس عہدیدار کے مطابق، جاں بحق بچوں کی عمریں 2 سے 7 سال کے درمیان تھیں۔ امریلی تعلقہ پولیس اسٹیشن میں حادثاتی موت کا مقدمہ درج کر لیا گیا ہے اور واقعے کی مزید تحقیقات جاری ہیں۔,World
721,اسرائیل ہمارے ارادے کو نہ آزمائے، ایران کا واضح پیغام,https://urdu.arynews.tv/irani-fm-abbas-araghchi-warn-israel/,ایرانی وزیر خارجہ عباس عراقچی نے اسرائیل کو واضح پیغام دیتے ہوئے کہا ہے کہ ان کا ملک اپنا پیغام پہلے بھی کئی بار دہرا چکا ہے اور دوسرے فریق سے مطالبہ کر چکا ہے کہ وہ ایران کے ارادے کو نہ آزمائے اور اس کی صلاحیتوں کو کم نہ سمجھے۔ بین الاقوامی خبر رساں ادارے IRNA کیرپورٹکے مطابق ایرانی وزیر خارجہ عباس عراقچی نے یہ بات پاکستانی دار الحکومت اسلام آباد پہنچنے کے بعد ایک بیان میں کہی۔ ایرانی وزیر خارجہ عباس عراقچی کا کہنا تھا کہ ایران ماضی میں امتحانوں میں کامیاب رہا ہے اور اگر کسی نے اس کو آزمایا تو وہ نتائج بھگت لے گا۔ انھوں نے واضح کیا کہ ایران کی صلاحتیں درآمد شدہ نہیں ہیں جو چند میزائلوں سے ختم ہوجائیں۔ ایرانی وزیر خارجہ آج پاکستانی ہم منصب محمد اسحاق ڈار سے ملاقات کریں گے۔ اسی طرح ان دونوں شخصیات کی قیادت میں ایران اور پاکستان کے وفدوں کا اجلاس منعقد کیا جائے گا۔ یاد رہے کہ گذشتہ ماہ 26 اکتوبر کو اسرائیل نے امریکا کی حمایت سے ایران کے 3 صوبوں میں فضائی حملہ کیا تھا۔ اس دوران میزائلوں کی تیاری اور داغے جانے کے مقامات کے علاوہ فضائی دفاعی نظام (S-300) کو بھی ٹارگٹ کیا گیا تھا۔ ایرانی صدر مسعود پزشکیان نے اتوار کے روز کہا تھا کہ ان کا ملک اسرائیلی حملے کو بنا جواب دیے نہیں چھوڑ سکتا۔ تاہم ان کا کہنا تھا کہ ایران ابھی تک جوابی کارروائی کے طریقہ کار غور کر رہا ہے۔ پزشکیان کے مطابق ”غزہ اور لبنان میں فائر بندی کی صورت میں ہمارے جواب کی نوعیت اور شدت تبدیل ہو سکتی ہے”۔,World
722,آج امریکا میں آئین سے لفظ ’احمق‘ ہٹانے کیلیے بھی ووٹنگ ہوگی,https://urdu.arynews.tv/us-presidential-election-2024-vote-for-remove-word-idiot/,آج امریکا میں 47 ویں صدر کا الیکشن ہو رہا ہے لیکن ایک ریاست میں اس کے ساتھ آئین سے لفظ احمق ہٹانے پر بھی ووٹنگ کی جا رہی ہے۔ دنیا کے سب سے طاقتور ملک امریکا کے سربراہ کے انتخاب کے لیے آج ملک بھر میں ووٹ ڈالے جا رہے ہیں اور 24 کروڑ سے زائد ووٹرز اپنا حق رائے دہی استعمال کر رہے ہیں لیکن ایک ریاست ایسی بھی ہے جہاں صدارتی الیکشن کے ساتھ آئین سے لفظ ’’احمق‘‘ کو ہٹانے کے لیے بھی ووٹنگ ہوگی۔ غیر ملکی میڈیا کے مطابق یہ ریاست کینٹکی ہے جہاں کے عوام اپنے ریاستی آئین میں دہائیوں سے درج لفظ ’’احمق‘‘ کو ہٹانے کے لیے ووٹ دیں گے۔ ریاستی آئین میں احمق لفظ کی تبدیلی کے حامیوں کا کہنا ہے کہ یہ لفظ پرانا اور توہین آمیز ہے۔ ریاستی آئین میں تبدیلی کے لیے تین چوتھائی اکثریت سے عوامی ووٹ ضروری ہے۔ واضح رہے کہ امریکا میں مرکزی آئین کے علاوہ اس کی 50 ریاستوں کے اپنے اپنے ریاستی آئین بھی ہیں جس کے ذریعے وہ اپنی ریاستوں کو نظم ونسق چلاتے ہیں۔ امریکی صدارتی الیکشن: کاملا ہیرس اور ڈونلڈ ٹرمپ کے بارے میں کیا آپ یہ جانتے ہیں؟,World
723,امریکی صدارتی الیکشن: کاملا ہیرس اور ڈونلڈ ٹرمپ کے بارے میں کیا آپ یہ جانتے ہیں؟,https://urdu.arynews.tv/us-presidential-election-2024-kamla-harris-and-trump-profile/,امریکا کے 47 ویں صدر کے لیے آج الیکشن ہو رہے ہیں کاملا ہیرس اور ڈونلڈ ٹرمپ ایک دوسرے کے سخت حریف ہیں جن کی تفصیلات درج ذیل ہیں۔ امریکا کے صدارتی الیکشن کے لیے آج پولنگ شروع ہو رہی ہے جو پاکستانی وقت کے مطابق سہ پہر تین بجے شروع ہوگی۔ اس الیکشن میں ری پبلیکن کی جانب سے سابق صدر ڈونلڈ ٹرمپ اور ڈیموکریٹ کی جانب سے موجودہ نائب صدر کاملا ہیرس میدان میں ہیں اور مبصرین دونوں میں کانٹے کا مقابلہ دیکھ رہے ہیں۔ اگلا امریکی صدر کون ہوگا یہ تو نتیجہ آنے کے بعد ہی معلوم ہوسکے گا لیکن ہم یہاں آپ کو دونوں امیدواروں کی زندگی کے کچھ مخفی اور کچھ سیاسی پہلو کے بارے بتا رہے ہیں۔ ڈونلڈ ٹرمپ ایک بار پھر دنیا کے سب سے طاقتور ملک امریکا صدارت کا تاج پہننے کے لیے میدان میں اترے ہیں اور اس وقت ان کی عمر 78 برس سے زائد ہے۔ ٹرمپ 14 جون 1946 کو نیویارک کے علاقے کوئنز میں بزنس ٹائیکون فریڈ ٹرمپ کے گھر پیدا ہوئے۔ 13 سال کی عمر میں ملٹری اکیڈمی میں داخلہ لیا، جہاں سیاسیات بھی پڑھی۔ 1968 ٹرمپ نے یونیورسٹی آف پینسلوانیا سے معاشیات میں گریجویٹ کیا۔ ٹرمپ کے سابقہ دور صدارت میں میلانیا ٹرمپ امریکا کی خاتون اول رہیں تاہم یہ بات شاید کم لوگوں کو معلوم ہو کہ میلانیا ٹرمپ کی دوسری نہیں بلکہ تیسری بیوی ہیں۔ سابق امریکی صدر کی ابتدائی دو شادیاں ناکام ہوئیں جس کے بعد انہوں نے میلانیا سے تیسری شادی کی اور ان کے چار بچے دو بیٹے اور دو بیٹیاں ہیں۔ ڈونلڈ ٹرمپ نے سیاست شروع کرنے سے قبل اپنے والد فریڈ ٹرمپ کے قرض سے ذاتی کاروبار شروع کیا اور 1971 میں خاندانی کمپنی کا کنٹرول حاصل کیا۔ انہوں نے اپنے ہوٹلز اور تعمیراتی منصوبوں سے ملک گیر شہرت حاصل کی۔ وہ شوبز انڈسٹری اور ذرائع ابلاغ سے بھی جڑے رہے۔ ٹرمپ نے مشہو ٹی وی شوز کی میزبانی کی اور چند فلموں میں بھی اداکاری کے جوہر دکھائے۔ ڈونلڈ ٹرمپ کا رجحان 80 کی دہائی میں سیاست کی جانب ہوا اور 1987 میں پہلی بار صدارتی انتخاب لڑنے میں دلچسپی ظاہر کی اور 2000 میں ریفارمز پارٹی کا صدارتی امیدوار بننے کی کوشش کی۔ 2008 میں ٹرمپ ایک بار پھر اس وقت خبروں کا مرکز بن گئے جب انہوں نے اس وقت کے صدارتی امیدوار باراک اوباما کی جائے پیدائش امریکا کے بجائے کینیا کو قرار دیا۔ اپنے متنازع بیانات اور متعدد اسکینڈلز کے سبب ٹرمپ 2016 کی انتخابی مہم پر پوری طرح چھائے رہے اور ڈیموکریٹ امیدوار ہلیری کلنٹن کو شکست دے کر سیاسی مبصرین سمیت دنیا کو حیران کیا اور امریکا کے 45 ویں صدر منتخب ہوئے۔ اپنے دورِ اقتدار میں ٹرمپ انتہائی دائیں بازو پالیسیوں کی حمایت سمیت متعدد اقدامات پر تنقید کی زد میں رہے۔ گزشتہ الیکشن 2020 میں ڈونلڈ ٹرمپ جو بائیڈن کے خلاف صدارتی انتخابات ہار گئے اور 6 جنوری کو پارٹی کے حامیوں سمیت امریکی ایوان پر دھاوا بول دیا۔ ڈونلڈ ٹرمپ ایک بار پھر انتخابی میدان میں ہیں اور اس صورتحال میں صدارت کے مضبوط امیدوار ہیں جب کہ ان ہیں متعدد عدالتی کیسز کا سامنا ہے۔ امریکا کی موجودہ نائب صدر کاملا ہیرس ڈیموکریٹ کی جانب سے امیدوار ہیں۔ اگر آج الیکشن میں وہ کامیاب ہو جاتی ہیں تو وہ وہ امریکا کی پہلی خاتون صدر بن کر تاریخ رقم کر دیں گی کہ اس سے قبل امریکا کی 235 سالہ تاریخ میں کسی خاتون نے صدارت کا منصب نہیں سنبھالا۔ کاملا ہیرس کے والدین تارکین وطن ہیں۔ ان کی والدہ کا تعلق بھارت جب کہ والد کا تعلق جیمیکا سے ہے۔ وہ کیلیفورنیا کے شہر آکلینڈ میں 20 اکتوبر 1964 کو پیدا ہوئیں اور اس وقت ان کی عمر 60 برس ہے۔ انہوں نے 1986 میں امریکا کی ہارورڈ یونی ورسٹی سے پولیٹیکل سائنس اور اکنامکس میں گریجویشن کیا اوار 1989 میں ہیسٹینگز کالج سے قانون کی ڈگری حاصل کی۔ کاملا پہلی بار 2016 میں امریکی سینیٹ کی رکن منتخب ہوئیں۔ اس سے قبل 2011 سے 2016 تک وہ کیلیفورنیا میں پبلک پراسیکیوٹر کے طور پر خدمات انجام دیتی رہیں۔ کاملا کیلی فورنیا کی اٹارنی جنرل کے طور پر منتخب والی پہلی سیاہ فام اور امریکی سینیٹ میں خدمات انجام دینے والی دوسری سیاہ فام خاتون ہیں جو 2020 کے الیکشن میں ڈیموکریٹ پارٹی کی جانب سے امریکا کی نائب صدر منتخب ہوئیں۔ امریکی صدارتی الیکشن: ریاست نیو ہیمشائر میں ووٹوں کی گنتی مکمل، کس کو برتری حاصل؟,World
724,امریکی صدارتی الیکشن: ریاست نیو ہیمشائر میں ووٹوں کی گنتی مکمل، کس کو برتری حاصل؟,https://urdu.arynews.tv/us-presidential-election-2024-counting-of-votes-completed-in-new-hampshire/,امریکا میں آج صدارتی الیکشن کے لیے پولنگ ہو رہی ہے ریاست نیو ہیمشائر کے ایک گاؤں میں پولنگ مکمل ہونے کے بعد ووٹوں کی گنتی بھی مکمل ہوگئی ہے۔ امریکا میں 47 ویں صدر کے انتخاب کے لیے آج ملک بھر میں ووٹ ڈالے جا رہے ہیں اور ریاست نیو ہیمشائر میں سب سے پہلے ووٹ ڈالنے کی 60 سالہ روایت برقرار رہی اور اس کے ایک گاؤں ڈکس ول نوچ میں رات 12 بجتے ہی رجسٹرڈ 6 ووٹرز نے اپنا حق رائے دہی استعمال کر لیا۔ ووٹنگ کا عمل مکمل ہونے کے بعد وہاں ووٹوں کی گنتی بھی مکمل ہوگئی۔ 3 ووٹ ڈونلڈ ٹرمپ اور تین ہی کاملہ ہیرس کو ملے ہیں یوں یہاں کسی امیدوار نے سبقت نہیں لی۔ نیو ہیمپشائر میں انتخابی قوانین کے مطابق 100 سے کم رہائشیوں والی میونسپلٹیوں کو اپنے پولنگ سٹیشنوں کو آدھی رات کو کھولنے اور جب تمام رجسٹرڈ ووٹرز نے اپنا شہری فرض پورا کر لیا ہے تو انہیں بند کرنے کی اجازت دی ہے۔ ڈکس ول نوچ کے رہائشیوں نے 2020 میں اس وقت کے امیدوار جو بائیڈن کو متفقہ طور پر ووٹ دیا اور وہ 1960 میں آدھی رات کی ووٹنگ کی روایت شروع ہونے کے بعد سے تمام ووٹ حاصل کرنے والے صرف دوسرے صدارتی امیدوار تھے۔ واضح رہے کہ امریکا میں رجسٹرڈ 24 کروڑ سے زائد ووٹرز آج اپنے نئے صدر کا انتخاب کر رہے ہیں۔ 9 کروڑ کے لگ بھگ ووٹرز قبل از وقت پولنگ میں اپنا حق رائے دہی استعمال کر چکے ہیں۔ مبصرین الیکشن کے حوالے سے کسی بھی امیدوار کی جیت کی پیشگوئی سے گریزاں ہیں اور ان کا کہنا ہے کہ اس الیکشن میں کاملا ہیرس اور ڈونلڈ ٹرمپ میں کانٹے کا مقابلہ ہوگا اور کوئی بھی امیدوار بازی لے جا سکتا ہے۔ ویڈیو: امریکا کا نیا صدر کون؟ دریائی گھوڑے نے پیشگوئی کر دی,World
725,یحییٰ سنوار کا پوسٹ مارٹم کرنے والے اسرائیلی ڈاکٹر کا اہم انکشاف,https://urdu.arynews.tv/yahya-sinwar-hadnt-eaten-3-days-assassination/,حماس کے شہید سربراہ یحییٰ سنوار کی سامنے آنے والی مبینہ پوسٹ مارٹم رپورٹ میں یہ بات سامنے آئی ہے کہ اسرائیلی فوج کا انتہائی بہادری سے مقابلہ کرتے ہوئے شہید ہونے والے حماس رہنماء نے 3روز سے کچھ نہیں کھایا تھا۔ بین الاقوامی خبر رساں ادارے کیرپورٹکے مطابق اسرائیلی فورسز نے 17 اکتوبر 2024 کو غزہ میں حماس کے سربراہ یحییٰ سنوار کو شہید کرنے کا دعوی تھا، حماس کی جانب سے بھی ان کی شہادت کی تصدیق کردی گئی تھی۔ حماس رہنماء کا پوسٹ مارٹم کرنے والے اسرائیلی ڈاکٹر نے انکشاف کرتے ہوئے کہا تھا کہ انہوں نے حماس رہنماء کی تصدیق ڈی این اے اور دیگر معلومات سے کی۔ اسرائیلی فورسز نے ان کی شہادت سے قبل ایک ڈرون بھی اس عمارت کے اندر داخل کیا تھا جہاں ان کا اسرائیلی فوج کے ساتھ مقابلہ جاری تھا اور اس موقع پر عمارت میں صوفے پر زخمی حالت میں بیٹھے شخص نے ایک چھڑی ڈرون کی جانب پھینکی تھی۔ بعد ازاں اس بات کا علم ہوا کہ یہ بہادر شخص کوئی اور نہیں بلکہ حماس کے سربراہ ہیں، جسے اسرائیلی فورسز ایک سال سے تلاش کرنے میں ناکام تھیں اور صیہونی فورسز کا خیال تھا کہ حماس کے سربراہ کسی سرنگ میں موجود ہیں۔ اردن کے خبر رساں ادارے البوابہ نے قدس نیوز نیٹ ورک کی رپورٹ کا حوالہ دیتے ہوئے لکھا کہ حماس رہنماء نے شہید ہونے سے تین دن قبل تک کچھ نہیں کھایا تھا۔ واضح رہے کہ 7 اکتوبر 2023 سے اب تک اسرائیلی حملوں میں 43 ہزار سے زائد فلسطینی جام شہادت نوش کرچکے ہیں اور ہزاروں کی تعداد میں زخمی ہیں۔,World
726,امریکی صدارتی الیکشن: کراچی سے تعلق رکھنے والے 2 پاکستانی نژاد بھی میدان میں,https://urdu.arynews.tv/us-presidential-elections-2024-2-pakistani-origin/,امریکا کے صدارتی الیکشن آج ہو رہے ہیں جس میں کراچی سے تعلق رکھنے والے دو پاکستانی نژاد بھی انتخابی میدان میں ہیں ڈاکٹر سلیمان لالانی اور سلیمان بھوجانی جو پہلے بھی پاکستانی ٹیکساس اسمبلی کے رکن منتخب ہوچکے ہیں اب ایک بار پھر الیکشن لڑ رہے ہیں اور ڈیموکریٹ کی جانب سے امیدوار ہیں۔ دونوں امیدواروں کا تعلق پاکستان کے سب سے بڑے شہر کراچی سے ہے۔ وہ طویل عرصے سے ہیوسٹن میں آباد ہیں اور جنوری2023 سے ٹیکساس کی اسمبلی کے رکن ہیں۔ سلیمان لالانی اور سلیمان بھوجانی نے اپنے سابقہ دور میں ٹیکساس اسمبلی سے مسلمانوں کے حق میں کئی قراردادیں منظور کرائیں جن میں بالخصوص رمضان المبارک، عید میلاد النبی ﷺ اور یوم پاکستان سے متعلق قراردادیں شامل ہیں جب کہ انہوں نے غزہ کے مظلوم مسلمانوں کے لیے بھی امریکی ایوان میں آواز بلند کی۔ پیشے کے اعتبار سے میڈیکل ڈاکٹر سلیمان لالانی ریاست ٹیکساس کے ڈسٹرکٹ یعنی حلقہ نمبر 76 کی نمائندگی کررہے ہیں اور اس بار ڈاکٹر لالانی کا مقابلہ ری پبلکن حریف لیا سیمنز سے ہے جو کمیونٹی سروسز سے وابستہ ہیں۔ سلمان بھوجانی ریاست ٹیکساس کے ڈسٹرکٹ 92 کے نمائندگی کر رہے ہیں۔ وہ یونیورسٹی آف ٹیکساس، ڈیلاس کے گریجویٹ ہیں اور انہوں نے سدرن میتھوڈسٹ یونیورسٹی سے قانون کی ڈگری حاصل کی تھی۔ بھوجانی اٹارنی اور سٹی کونسل کے رکن بھی رہ چکے ہیں۔ پچھلے الیکشن میں سلمان بھوجانی نے 20 ہزار 182 اور ان کے ری پبلکن حریف جو لیونگسٹن نے 14 ہزار 610 ووٹ حاصل کیے تھے۔ انہوں نے زور دیا کہ لوگ اپنا ووٹ لازمی دیں کیونکہ امریکا وہ ملک ہے جہاں لوگ دھاندلی سے الیکشن نہیں جیتتے بلکہ ہر شخص کا ووٹ اہمیت کا حامل ہوتا ہے، الیکشن کے دن گھر سے باہر نہ نکلنے اور بعد میں صورتحال پر کڑھنے کی عادت چھوڑنا ہوگی۔ ویڈیو: امریکا کا نیا صدر کون؟ دریائی گھوڑے نے پیشگوئی کر دی,World
727,امریکی انتخابات، سیکورٹی کے غیر معمولی اقدامات,https://urdu.arynews.tv/us-election-2024-security-increase/,امریکی صدارتی الیکشن میں فیصلے کی گھڑی آ گئی اورملک کے نئے صدر کے انتخاب کے لیے آج پولنگ ہوگی، ایسے میں امن و امان اور الیکشن عملے پر تشدد کے خدشات سے نمٹنے کے لیے غیرمعمولی سیکیورٹی اقدامات کئے گئے ہیں۔ بین الاقوامی خبر رساں ادارے کی رپورٹ کے مطابق امریکی انتخابات کے سلسلے میں واشنگٹن، ریاست اوریگان اور نیواڈا میں نیشنل گارڈ کو فعال کردیا گیا ہے جبکہ خطرات پر نظر رکھنے کے لیے ایف بی آئی نے کمانڈ پوسٹ قائم کردی ہے۔ امریکا بھر میں ایک لاکھ کے قریب پولنگ اسٹیشنز پر سیکیورٹی اقدامات انتہائی سخت کئے گئے ہیں، جبکہ پولنگ عملے کے لیے خصوصی مسلح ٹیمیں تعینات ہیں۔ الیکشن عملے کی سیکیورٹی کے لیے ایک ہزار Panic Buttons منگوالیے گئے ہیں۔ رپورٹس کے مطابق امریکی انتخابات کے دوران غلط معلومات سے الیکشن عملے، ورکرز اور ان کے خاندانوں کو خطرہ ہوسکتا ہے۔ سائبر سیکیورٹی چیف کا کہنا ہے کہ بیرونی مخالفتین پہلے سے کہیں زیادہ بڑے پیمانے پر جھوٹی افواہیں پھیلانے میں مصروف ہیں، غلط معلومات کا ایک آتش فشاں ہے۔ واضح رہے کہ ریاست ہائے متحدہ امریکا کے 47 ویں صدر کے لیے الیکشن کا میدان سج گیا ہے اور آج پولنگ ہوگی۔ دنیا کے واحد سپر پاور ملک کا درجہ حاصل ہونے کے باعث دنیا بھر کی نظریں امریکا کے صدارتی الیکشن پر لگی ہوئی ہیں۔ ڈیموکریٹ کی جانب سے موجودہ نائب صدر کاملا ہیرس اور ری پبلیکن کی جانب سے سابق صدر ڈونلڈ ٹرمپ امیدوار ہیں۔ دونوں امیدواروں نے جم کر انتخابی مہم چلائی، ایک دوسرے پر الزامات کی بارش کی اور اپنی قیادت میں امریکا کو بام عروج پر پہنچانے کے دعوے کیے۔ کاملا اور ٹرمپ دونوں میں کانٹے کا مقابلہ متوقع ہے۔ تاہم امریکی ووٹرز نے کس امیدوار کے وعدوں پر یقین کیا اور کس پر اعتماد کیا یہ کل نتیجہ آنے کے بعد پتہ چل جائے گا۔ امریکا میں صدارتی انتخابات کے لیے پولنگ کا سب سے پہلے آغاز پاکستانی وقت کے مطابق آج سہ پہر تین بجے ریاست ورمونٹ میں ہوگا۔ 6 مختلف ٹائم زون کے باعث پولنگ کا آغاز اور اختتام الگ الگ وقتوں پر ہوگا۔,World
728,ویڈیو: امریکا کا نیا صدر کون؟ دریائی گھوڑے نے پیشگوئی کر دی,https://urdu.arynews.tv/viral-video-us-presidential-elections-2024-hippopotamus-prediction/,امریکا میں صدارتی الیکشن آج ہو رہا ہے جس کے لیے دنیا بھر میں مبصرین اپنے رائے دے رہے ہیں لیکن دریائی گھوڑے کے بچے نے اگلے صدر کی پیشگوئی کر دی ہے۔ امریکا میں 47 واں صدر بن کر وائٹ ہاؤس کا اگلے چار سال کے لیے مکین بننے کے لیے کاملا ہیرس اور ڈونلڈ ٹرمپ میں کانٹے کا مقابلہ جاری ہے اور دونوں جانب سے دعوے اور وعدے کیے گئے ہیں۔ مبصرین بھی صدارتی امیدواروں ڈونلڈ ٹرمپ اور کاملا ہیرس میں کانٹے کے مقابلے کا امکان ظاہر کر رہے ہیں تاہم یہ ابہام موجود ہے کہ امریکا کے اگلے صدر کے انتخاب کی دوڑ میں کون آگے رہے گا۔ انتخابی جائزوں کے مطابق مقابلہ اتنا سخت ہے کہ ڈونلڈ ٹرمپ ہوں یا کملا ہیرس دونوں ہی بازی پلٹنے کی صلاحیت رکھتے ہیں۔ تاہم دنیا بھر کے سیاسی مبصرین پر تھائی لینڈ کے چڑیا گھر کا دریائی گھوڑے کا بچہ  ننھا ہپو بازی لے گیا ہے جس نے ڈونلڈ ٹرمپ کی جیت کی پیشگوئی کر دی ہے۔ غیر ملکی میڈیا کے مطابق تھائی لینڈ کے شہر سی رچا کے کھاؤ کھیو اوپن چڑیا گھر  کی انتظامیہ کے امریکی الیکشن کے موقع پر دریائی گھوڑے کے سامنے دو تربوز رکھے۔ ان میں ایک پر کاملا ہیرس جب کہ دوسرے پر ڈونلڈ ٹرمپ کا نام درج تھا۔ دریائی گھوڑا اپنے بچے مو ڈینگ کے ساتھ تالاب سے نکل کر تربوز رکھنے والی جگہ پر آیا لیکن مو ڈینگ نے کاملا والے تربوز کی طرف نگاہ بھی نہ ڈالی اور سیدھا ٹرمپ کے نام والے تربوز پر پہنچ کر اس کو کھانا شروع کر دیا۔ تاہم اس موقع پر موڈینگ کی ماں نے کاملا ہیرس کے نام والے تربوز سے مکمل انصاف کیا اور اسے چٹ کر گئی۔ رواں سال ہی پیدا ہونے والے تھائی لینڈ کے ننھے ہپو مو ڈینگ نے آنجہانی گلوکار مائیکل جیکس کی مشہور ’مون واک‘ کر کے سوشل میڈیا صارفین کی توجہ حاصل کر لی تھی، تاہم اب اس ننھے ہپو نے امریکی صدارتی انتخابات سے متعلق اہم پیش گوئی کی ہے۔ چڑیا گھر کی انتظامیہ کا کہنا ہے کہ ننھے ہپو مو ڈینگ کے ٹرمپ کے نام والے تربوز کھانے سے لگتا ہے کہ وہی امریکا کے اگلے صدر ہوں گے اور وائٹ ہاؤس میں دوبارہ براجمان ہوں گے۔ امریکی صدارتی انتخابات: زمین کے ساتھ آج خلا میں بھی ووٹ ڈالا جائے گا!,World
729,امریکی صدارتی انتخابات: زمین کے ساتھ آج خلا میں بھی ووٹ ڈالا جائے گا!,https://urdu.arynews.tv/us-presidential-elections-2024-vote-in-space/,آج امریکا کے 47 ویں صدر کے انتخاب کے لیے پولنگ ہو رہی ہے جس کے صرف زمین پر ہی نہیں خلا میں بھی ووٹ ڈالا جائے گا۔ امریکا کا 47 واں صدر کاملا ہیرس ہوں گی یا ڈونلڈ ٹرمپ اس کا فیصلہ تو الیکشن کا نتیجہ آنے کے بعد ہی سامنے آئے گا تاہم انتخابی میدان سج گیا ہے اور آج ملک بھر میں اگلے چار سالہ مدت کے لیے ووٹنگ ہو رہی ہے۔ تاہم امریکی صدر کے انتخاب کے لیے صرف زمین پر ہی نہیں بلکہ خلا میں بھی ووٹ ڈالا جائے گا اور خلا باز خلائی اسٹیشن میں اپنا ووٹ کاسٹ کریں گے۔ اس وقت بین الاقوامی خلائی اسٹیشن میں چار امریکی خلا باز موجود ہیں جو اپنا جمہوری حق رائے دہی خلائی اسٹیشن میں ہی استعمال کریں گے۔ ان خلا بازوں میں بَچ وِلمور اور سنیتا وِلیمز بھی شامل ہیں جو جون میں 8 روزہ مشن پر خلائی اسٹیشن گئے تھے لیکن اپنے بوئنگ اسٹار لائنر اسپیس کرافٹ میں خرابی کے باعث اب تک وہیں پھنسے ہوئے ہیں۔ خلا میں ووٹ کاسٹ کرنے کا طریقہ عام الیکٹرانک ووٹنگ کی نسبت کافی پیچیدہ ہے تاہم اس سے قبل بھی خلا باز خلائی اسٹیشن سے صدارتی الیکشن کے لیے ووٹ کاسٹ کرتے رہے ہیں۔ خلائی اسٹیشن اور ناسا کے درمیان رابطہ نیئر اسپیس نیٹ ورک کے ذریعے ہوتا ہے اور خلابازوں کے الیکٹرانک بیلٹ بھی یہیں سے ہوکر گزرتے ہیں۔ خلا باز بین الاقوامی خلائی اسٹیشن میں اپنے الیکٹرانک بیلٹ کو پُر کرتے ہیں جسے ناسا کی جانب سے انکرپٹ کرکے خلائی اسٹیشن کے کمپیوٹر میں فیڈ کردیا جاتا ہے۔ یہ کمپیوٹر بیلٹ کو ناسا کے ٹریکنگ اینڈ ڈیٹا ریلے سیٹلائیٹ سسٹم (ٹی ڈی آر ایس ایس) کے ذریعے نیو میکسیکو میں ناسا کی وائٹ سینڈز ٹیسٹ فیسلیٹی کو بھیجا جائے گا اور نیو میکسیکو سے یہ بیلٹ ہیوسٹن میں ناسا کے مشن کنٹرول کو بھیجا جائے گا۔ مشن کنٹرول اس بیلٹ کو الیکٹرانک ذریعے سے ہی خلا باز کے کاؤنٹی کلرک کے دفتر کو بھیج دے گا۔ خلا باز اور ان کے کاؤنٹی کلرک کے دفتر کے علاوہ بیلٹ کو کوئی اور نہیں دیکھ سکتا۔ واضح رہے کہ امریکا میں سال 1997 سے خلا بازوں کے لیے خلا سے اپنا ووٹ کاسٹ کرنے کا طریقہ کار موجود ہے اور سال 2004 سے اب تمام امریکی صدارتی انتخابات میں بین الاقوامی خلائی اسٹیشن پر موجود امریکی خلا بازوں اپنا ووٹ کاسٹ کیا۔ سال 2012 میں ہونے والے انتخابات میں ایسا نہیں ہوسکا تھا کیونکہ اس وقت خلائی اسٹیشن پر جانے والے خلاباز قبل از وقت ووٹ کی سہولت سے فائدہ اٹھاتے ہوئے اپنی روانگی سے پہلے ہی ووٹ کاسٹ کرچکے تھے۔ انتظار کی گھڑیاں ختم، کاملا یا ٹرمپ؟ امریکی صدارتی الیکشن آج ہو رہا ہے,World
730,ایران میں یہودی شہری کو سزائے موت دے دی گئی,https://urdu.arynews.tv/iran-executes-jewish-iranian-man/,تہران: ایران نے گزشتہ روز ایک یہودی شہری کو 2022 کے قتل کیس میں سزائے موت دے دی۔ عرب خبر رساں ادارے کیرپورٹکے مطابق ایرانی عدلیہ سے جڑی ویب سائٹ میزان آن لائن ڈاٹ آئی آر کے بموجب 23 سالہ یہودی شخص کو عدالت عظمیٰ کی طرف سے توثیق کے بعد سزائے موت دی گئی۔ مغربی شہر کرمان شاہ کے سرکاری وکیل حامد رضا کریمی کے حوالہ سے کہا گیا کہ عدالت‘ یہودی شہری کے وکلاء اور رشتہ دار‘ مقتول کے خاندان کو قصاص کے معاملہ میں قائل نہیں کرسکے۔ مقتول کا نام ظاہر نہیں کیا گیا۔ رپورٹس میں کہا گیا ہے کہ 2022 میں یہودی شہری نے کرمان شاہ میں ایک جم کے باہر ایک شخص ک چھری کے وار سے قتل کردیا تھا۔ واضح رہے کہ 1999 میں ایران نے 13 یہودی شہریوں کو اسرائیل کے لئے جاسوسی کرنے کے الزام میں حراست میں لیا تھا۔ 1979 کے اسلامی انقلاب کے بعد کئی یہودی ایران سے فرار ہونے میں کامیاب ہوگئے تھے۔ اس سے قبل عراق میں دہشت گردی کے جرم میں گرفتار کئے گئے 10 عسکریت پسندوں کو سزائے موت دے دی گئی۔ عراقی سیکیورٹی ذرائع کا اس حوالے سے کہنا ہے کہ 10 عسکریت پسندوں کو ناصریہ شہر کی جیل میں سزائے موت دی گئی، داعش سے تعلق رکھنے والے عسکریت پسند سنگین دہشت گرد حملوں میں ملوث تھے۔,World
731,انتظار کی گھڑیاں ختم، کاملا یا ٹرمپ؟ امریکی صدارتی الیکشن آج ہو رہا ہے,https://urdu.arynews.tv/us-presidential-elections-2024-today/,امریکی صدارتی الیکشن میں فیصلے کی گھڑی آ گئی اور چار سالہ مدت کے ملک کے نئے صدر کے انتخاب کے لیے آج پولنگ ہوگی۔ ریاست ہائے متحدہ امریکا کے 47 ویں صدر کے لیے الیکشن کا میدان سج گیا ہے اور آج پولنگ ہوگی۔ دنیا کے واحد سپر پاور ملک کا درجہ حاصل ہونے کے باعث دنیا بھر کی نظریں امریکا کے صدارتی الیکشن پر لگی ہوئی ہیں۔ ڈیموکریٹ کی جانب سے موجودہ نائب صدر کاملا ہیرس اور ری پبلیکن کی جانب سے سابق صدر ڈونلڈ ٹرمپ امیدوار ہیں۔ دونوں امیدواروں نے جم کر انتخابی مہم چلائی، ایک دوسرے پر الزامات کی بارش کی اور اپنی قیادت میں امریکا کو بام عروج پر پہنچانے کے دعوے کیے۔ کاملا اور ٹرمپ دونوں میں کانٹے کا مقابلہ متوقع ہے۔ تاہم امریکی ووٹرز نے کس امیدوار کے وعدوں پر یقین کیا اور کس پر اعتماد کیا یہ کل نتیجہ آنے کے بعد پتہ چل جائے گا۔ امریکا میں صدارتی انتخابات کے لیے پولنگ کا سب سے پہلے آغاز پاکستانی وقت کے مطابق آج سہ پہر تین بجے ریاست ورمونٹ میں ہوگا۔ 6 مختلف ٹائم زون کے باعث پولنگ کا آغاز اور اختتام الگ الگ وقتوں پر ہوگا۔ امریکا میں رجسٹرڈ ووٹرز کی تعداد 24 کروڑ سے زیادہ ہے۔ تاہم یونیورسٹی آف فلوریڈا کی الیکشن لیب کے مطابق 8 کروڑ سے زیادہ افراد پہلے ہی ووٹ کاسٹ کر چکے ہیں۔ دوسری جانب انتخابات کے لیے پولنگ کی تیاریاں مکمل کر لی گئی ہیں۔ بیلٹ باکسز، پیپرز اور الیکٹرانک ووٹنگ مشینیں پولنگ سینٹرز پر پہنچا دی گئی ہیں۔ دوسری جانب امریکی الیکشن کے لیے سیکیورٹی کے بھی سخت انتظامات کیے گئے ہیں اور ملک بھر میں ایک لاکھ پولنگ اسٹیشنز پر ہائی الرٹ کے ساتھ پولنگ عملے کے لیے خصوصی مسلح ٹیمیں تعینات کی گئی ہیں۔ الیکشن عملے پر تشدد کے خدشات کے پیش نظر غیر معمولی سیکیورتی اقدامات کرتے ہوئے ان کی سیکیورٹی کے لیے ایک ہزار پینک بٹنس بھی منگوائے گئے ہیں۔ ریاست اوریگان، واشنگٹن اور نیواڈا میں نیشنل گارڈ فعال ہیں، جبکہ خطرات پر نظر رکھنے کے لیے ایف بی آئی نے کمانڈ پوسٹ قائم کر دی ہے۔ اس سے قبل گزشتہ الیکشن کے بعد 6 جنوری کو کیپٹل ہل پر حملے کے واقعے کے تناظر میں دوبارہ اس ممکنہ صورتحال سے نبرد آزما ہونے کے لیے وائٹ ہاوس کے باہر پہلے ہی باڑیں لگا دی گئی ہیں جب کہ فلوریڈا میں ٹرمپ کے گھر کے باہر بھی اضافی نفری تعینات کر دی گئی ہے۔ مبصرین صدارتی امیدواروں ڈونلڈ ٹرمپ اور کاملا ہیرس میں کانٹے کے مقابلے کا امکان ظاہر کر رہے ہیں تاہم یہ ابہام موجود ہے کہ امریکا کے اگلے صدر کے انتخاب کی دوڑ میں کون آگے رہے گا۔ انتخابی جائزوں کے مطابق مقابلہ اتنا سخت ہے کہ ڈونلڈ ٹرمپ ہوں یا کملا ہیرس دونوں ہی بازی پلٹنے کی صلاحیت رکھتے ہیں۔ واضح رہے کہ امریکی الیکشن قوانین کے مطابق عام ووٹنگ کے بعد الیکٹورل کالج کے 538 ارکان جیتنے والے کا تعین کرتے ہیں اور 270 الیکٹورل ووٹ حاصل کرنے والا ہی امریکا کا نیا صدر منتخب ہوگا۔,World
732,برطانیہ کا تارکین وطن سے متعلق بڑا فیصلہ,https://urdu.arynews.tv/crack-down-on-immigrants-in-uk/,برطانوی وزارت داخلہ نے فیصلہ کیا ہے کہ تارکین وطن کے خلاف گھیرا مزید تنگ کیا جائے گا۔ بین الاقوامی خبر رساں ادارے کی رپورٹ کے مطابق برطانیہ میں پاسپورٹ پھینک کر ملک بدری سے بچنے کی کوشش کرنے والوں کے خلاف سخت ایکشن لیا جائے گا۔ برطانیہ کے وزیر داخلہ کے مطابق حکومت پناہ کی درخواستوں کے لیے ”فاسٹ ٹریک“ نظام بنانے کی کوشش کررہی ہے۔ اس سے قبل برطانوی وزارت داخلہ نے اشتہار بھی شائع کیا تھا، جس میں کہا گیا ہے کہ ایسے کمرشل پارٹنرز مطلوب ہیں جو غیرقانونی پناہ گزینوں کوان کے ملک واپس لے جانے میں مدد کریں۔ برطانوی میڈیا کا کہنا ہے کہ منصوبے کا مقصد رواں سال کے آخرتک چودہ ہزار لوگوں کو واپس بھیجنا ہے۔ اشتہار میں کہا گیا تھا کہ کانٹریکٹرز غیرقانونی پناہ گزینوں کے کھانے پینے کا انتظام کریں گے، ان کے گھروالوں کو ڈھونڈیں گے اور پھر انہیں روزگارکی تلاش میں مددفراہم کریں گے۔ جن ملکوں کے غیرقانونی تاریکن وطن کو واپس بھیجا جائے گا ان میں پاکستان کے علاوہ بھارت، بنگلادیش، عراق، نائجیریا، البانیہ، ایتھوپیا، گھانا، جمیکا، ویت نام اور زمبابوے شامل ہیں۔ ’حکومت امیگریشن قوانین پر پوری طرح عمل درآمد کرنے کی منصوبہ بندی کر رہی ہے اور اس سلسلے میں ایسے افراد کو ملک بدر کیا جائے گا جو برطانیہ میں رہنے کا قانونی حق نہیں رکھتے۔‘,World
733,افریقہ : غیرقانونی تارکین وطن کی کشتی الٹ گئی، 25 ہلاک,https://urdu.arynews.tv/boat-capsizes-comoros-islands-25-killed/,نیروبی : افریقہ کے سمندر میں اسمگلروں کی ایک کشتی الٹنے کے نتیجے میں کم از کم 25 افراد ہلاک ہونے کی اطلاعات ہیں۔ ہلاک ہونے والے تمام افراد غیرقانونی تارکین وطن تھے۔ اس حوالے سے اقوام متحدہ کے مہاجرین کے ادارے آئی او ایم کے مطابق کشتی الٹنے کا تین ماہ میں یہ تیسرا واقعہ ہے۔ حادثہ کوموروس کے دو جزیروں کے درمیان گزشتہ رات پیش آیا۔ غیر ملکی خبر رساں ادارےروئٹرزکی رپورٹ کے مطابق وہاں موجود مقامی مچھیروں نے اپنی مدد آپ کے تحت فوری کارروائی کرتے ہوئے 5افراد کو ڈوبنے سے بچا لیا۔ آئی او ایم کوموروس نے ایک بیان میں کہا کہ آئی او ایم کوموروس کو یہ بات جان کر دکھ ہوا کہ اسمگلرز کی جانب سے جان بوجھ کر کشتی کو ڈبویا گیا۔ کشتی الٹنے کے باعث کم از کم 25 افراد ہلاک ہوگئے جس میں تقریباً 30 افراد سوار تھے ان افراد کا تعلق مختلف قومیتوں سے تھا جن میں سات خواتین اور چار بچے بھی شامل تھے۔ یاد رہے کہ اس سے قبل ستمبر میں بھی ایک کشتی جس میں 12 افراد سوار تھے، انجوان سے روانہ ہو کر مایوٹ تک پہنچنے میں ناکام رہی تھی۔ جبکہ اگست میں ایک اسی طرح کے واقعے میں آٹھ افراد ہلاک ہوگئے تھے۔ آئی او ایم  نے مزید کہا کہ 2011 سے مایوٹ تک پہنچنے کی کوشش میں اب تک ہزاروں افراد اپنی جانیں گنوا چکے ہیں۔ یاد رہے کہ غیر قانونی طریقے سے اسپین جانے کی کوشش کرنے والے 4 پاکستانی کشتی میں دم گھٹنے سے جاں بحق ہوگئے۔ اس حوالے سے ذرائع کا کہنا ہے کہ جاں بحق ہونے والوں میں ایک نوجوان کا تعلق پاکستان کے شہر وزیرآباد کی جناح کالونی سے ہے۔ چاروں نوجوانوں کی ہلاکت دم گھٹنے سے ہوئیں، کشتی موریطانیہ سے اسپین جا رہی تھی۔ حادثے میں جاں بحق وزیر آباد سے تعلق رکھنے والے نوجوان ابوھریرہ کی دو سال قبل شادی ہوئی تھی۔,World
734,امریکا الیکشن : ہیریس اور ٹرمپ کے آخری روز عوام سے وعدے اور دلاسے,https://urdu.arynews.tv/2024-us-elections-trump-harris/,امریکا میں صدارتی انتخاب کے دو مضبوط امیدواروں نائب صدر کاملا ہیریس اور سابق صدر ڈونلڈ ٹرمپ کے علاوہ قومی، ریاستی اور مقامی سطح پر بھی الیکشن ہو رہے ہیں۔ امریکی صدارتی انتخاب کی مہم آخری روز میں داخل ہوتے ہی ریاست پنسلوینیا انتخابی طور پر میدان جنگ بن گئی جسے جیتنے کے لیے دونوں صدارتی امیدوار ایڑی چوٹی کا زور لگارہے ہیں۔ یہاں ڈونلڈ ٹرمپ اور کاملاہیرس کی ووٹرز کو قائل کرنے کی آخری اور سر توڑ کوششیں جاری ہیں انتخابی مہم کے آخری روز کاملاہیرس کی ریاست پنسلوانیا پر توجہ مرکوز رہی۔ سابق صدرڈونلڈ ٹرمپ نے شمالی کیرولینا، پنسلوانیا اور مشی گن کا ہنگامی دورہ کیا، ٹرمپ نے اپنے حامیوں سے خطاب میں کہا کہ ہم جوہری جنگ عظیم سوئم کے بہت قریب پہنچ چکے ہیں، صدر منتخب ہوکر تیسری جنگ عظیم شروع ہونے سے روکوں گا۔ ٹرمپ کا کہنا تھا کہ اگرمیں صدر ہوتا تو 7 اکتوبر کا واقعہ کبھی رونما نہ ہوتا، صدر بننے کے بعد مشرق وسطیٰ میں جاری کشیدگی ختم کروں گا، ہم جوبائیڈن کے خراب نظام کو ٹھیک کریں گے، اقتدار میں آکر نئی نوکریاں فراہم کرکے عوام کو خوشحال بنائیں گے۔ انہوں نے کہا کہ الیکشن کے نتائج 5نومبر کو ہی سامنے آنے چاہئیں، یہ ہمارے لیے ہمیشہ کے لئے آخری موقع ہے۔ دوسری جانب کاملا ہیرس نے بھی اپنے حامیوں سےخطاب میں یقین دہانی کرائی کہ منتخب ہوکر تمام امریکیوں کی صدر بنوں گی، ہم جیتیں گے کیوں کہ ہم جانتے ہیں کہ کس مقصد کیلئے کھڑے ہیں۔ کاملاہیرس کا کہنا تھا کہ نئی شروعات کیلئے تیار ہیں جہاں امریکیوں کو دشمن نہیں پڑوسی کے طور پر دیکھا جائیگا، ٹرمپ کا قبل از وقت جیت کا دعویٰ حقیقت سے توجہ ہٹانا ہے۔ انہوں نے کہا کہ 2020کا صدارتی انتخاب شفاف تھا جس میں ڈونلڈ ٹرمپ کو شکست ہوئی، ہمیں اب بھی امید ہے کہ 2024کا انتخاب بھی صاف و شفاف ہوگا۔ Comments,World
735,امریکی انتخابات 2024: اعداد و شمار کے آئینے میں,https://urdu.arynews.tv/2024-us-elections-02-candidates-7-swing-states/,واشنگٹن : امریکہ کے سال 2024 کے صدارتی انتخابات کو مختلف عددی پہلوؤں سے سمجھا جاسکتا ہے، جن میں سات اہم ریاستیں، الیکٹورل کالج کے ووٹ، بیلٹ پر موجود امیدوار اور لاکھوں ووٹر شامل ہیں۔ امریکی صدارتی الیکشن میں عوام اپنے صدر کا براہ راست انتخاب نہیں کرتے بلکہ الیکٹورل کالج کو ووٹ دیتے ہیں، یہی الیکٹورل کالجیٹ صدر اور نائب صدر کا انتخاب کرتے ہیں۔ آج ہونے والے انتخابات میں متعدد آزاد امیدوار بھی حصہ لے رہے ہیں، جن میں رابرٹ ایف کینیڈی جونیئر خصوصی طور پر میڈیا کی توجہ حاصل کررہے ہیں۔ ان صدارتی انتخابات کو اگر مختلف اعداد کے حوالے سے دیکھا جائے تو صورت حال کچھ اس طرح سامنے آئے گی۔ امریکا کی صدارت حاصل کرنے کا اصل مقابلہ اس بار دو مضبوط سیاسی حریفوں اور مرکزی امیدواروں ڈیموکریٹ کی کاملہ ہیرس اور ریپبلکن کے ڈونلڈ ٹرمپ کے درمیان ہے۔ 5نومبر امریکا میں صدارتی انتخابات کا دن ہے جس کا انعقاد روایت کے مطابق نومبر کے پہلے منگل کو کیا جاتا ہے۔ امریکا میں مجموعی طور پر 50 ریاستیں ہیں اور ان میں سات ریاستیں ایسی ہیں جو کسی ایک جماعت کی حمایت میں واضح نہیں ہیں یعنی یہاں کسی ایک جماعت کو واضح برتری حاصل نہیں ہے جس کی وجہ سے انہیں “سوئنگ ریاستیں” کہا جاتا ہے۔ یہ ریاستیں انتخابی نتائج کے لیے انتہائی اہمیت کی حامل ہیں۔ کملا ہیرس اور ڈونلڈ ٹرمپ دونوں امیدوار ایریزونا، جارجیا، مشیگن، نیواڈا، نارتھ کیرو لائنا، پنسلوانیا، اور وسکونسن میں اپنے ووٹرز کو متحرک کرنے میں مصروف ہیں تاکہ فتح حاصل کی جاسکے ان ریاستوں میں معمولی فرق سے بھی جیت ہار کا فیصلہ ہوسکتا ہے۔ انتخابات کے دن امریکی رائے دہندگان نہ صرف اگلے صدر کا انتخاب کریں گے بلکہ کانگریس کے ارکان کے انتخابات بھی عمل میں آئیں گے۔ سینٹ کی چونتیس نشستیں اور ہاؤس آف ریپریزنٹیٹوز کی تمام 435 نشستیں بھی انتخابات کے لیے دستیاب ہوں گی۔ ہاؤس کے ارکان دو سال کی مدت کے لیے منتخب کیے جاتے ہیں اور اس وقت ریپبلکن پارٹی کے پاس اکثریت ہے، جبکہ ڈیموکریٹس اپنی طاقت بڑھانے کے لیے کوشاں ہیں۔ سینیٹ میں 100 میں سے 34 نشستیں 6سال کے لیے ہیں اور یہاں ریپبلکن جماعت ڈیموکریٹس سے اکثریت واپس لینے کی بھرپور کوشش کر رہی ہے۔ الیکٹورل کالج جو کہ امریکی صدارتی انتخابات کا ایک بالواسطہ نظام ہے، مجموعی طور پر 538 الیکٹرز پر مشتمل ہے۔ ہر ریاست کو الیکٹرز کی تعداد ریاست کے آبادی کے لحاظ سے ایوان نمائندگان میں موجود نشستوں اور دو سینیٹرز کی تعداد کے حساب سے دی جاتی ہے۔ مثال کے طور پر کم آبادی والی ریاست ورمونٹ کے پاس صرف3الیکٹرل ووٹ ہیں جبکہ زیادہ آبادی والی ریاست کیلیفورنیا کے پاس54ووٹ ہیں۔50ریاستوں میں مجموعی طور پر538الیکٹرز ہیں۔ Comments,World
736,امریکی انتخابات 2024: اعداد و شمار کے آئینے میں,https://urdu.arynews.tv/2024-us-elections-02-candidates-7-swing-states/,واشنگٹن : امریکہ کے سال 2024 کے صدارتی انتخابات کو مختلف عددی پہلوؤں سے سمجھا جاسکتا ہے، جن میں سات اہم ریاستیں، الیکٹورل کالج کے ووٹ، بیلٹ پر موجود امیدوار اور لاکھوں ووٹر شامل ہیں۔ امریکی صدارتی الیکشن میں عوام اپنے صدر کا براہ راست انتخاب نہیں کرتے بلکہ الیکٹورل کالج کو ووٹ دیتے ہیں، یہی الیکٹورل کالجیٹ صدر اور نائب صدر کا انتخاب کرتے ہیں۔ آج ہونے والے انتخابات میں متعدد آزاد امیدوار بھی حصہ لے رہے ہیں، جن میں رابرٹ ایف کینیڈی جونیئر خصوصی طور پر میڈیا کی توجہ حاصل کررہے ہیں۔ ان صدارتی انتخابات کو اگر مختلف اعداد کے حوالے سے دیکھا جائے تو صورت حال کچھ اس طرح سامنے آئے گی۔ امریکا کی صدارت حاصل کرنے کا اصل مقابلہ اس بار دو مضبوط سیاسی حریفوں اور مرکزی امیدواروں ڈیموکریٹ کی کاملہ ہیرس اور ریپبلکن کے ڈونلڈ ٹرمپ کے درمیان ہے۔ 5نومبر امریکا میں صدارتی انتخابات کا دن ہے جس کا انعقاد روایت کے مطابق نومبر کے پہلے منگل کو کیا جاتا ہے۔ امریکا میں مجموعی طور پر 50 ریاستیں ہیں اور ان میں سات ریاستیں ایسی ہیں جو کسی ایک جماعت کی حمایت میں واضح نہیں ہیں یعنی یہاں کسی ایک جماعت کو واضح برتری حاصل نہیں ہے جس کی وجہ سے انہیں “سوئنگ ریاستیں” کہا جاتا ہے۔ یہ ریاستیں انتخابی نتائج کے لیے انتہائی اہمیت کی حامل ہیں۔ کملا ہیرس اور ڈونلڈ ٹرمپ دونوں امیدوار ایریزونا، جارجیا، مشیگن، نیواڈا، نارتھ کیرو لائنا، پنسلوانیا، اور وسکونسن میں اپنے ووٹرز کو متحرک کرنے میں مصروف ہیں تاکہ فتح حاصل کی جاسکے ان ریاستوں میں معمولی فرق سے بھی جیت ہار کا فیصلہ ہوسکتا ہے۔ انتخابات کے دن امریکی رائے دہندگان نہ صرف اگلے صدر کا انتخاب کریں گے بلکہ کانگریس کے ارکان کے انتخابات بھی عمل میں آئیں گے۔ سینٹ کی چونتیس نشستیں اور ہاؤس آف ریپریزنٹیٹوز کی تمام 435 نشستیں بھی انتخابات کے لیے دستیاب ہوں گی۔ ہاؤس کے ارکان دو سال کی مدت کے لیے منتخب کیے جاتے ہیں اور اس وقت ریپبلکن پارٹی کے پاس اکثریت ہے، جبکہ ڈیموکریٹس اپنی طاقت بڑھانے کے لیے کوشاں ہیں۔ سینیٹ میں 100 میں سے 34 نشستیں 6سال کے لیے ہیں اور یہاں ریپبلکن جماعت ڈیموکریٹس سے اکثریت واپس لینے کی بھرپور کوشش کر رہی ہے۔ الیکٹورل کالج جو کہ امریکی صدارتی انتخابات کا ایک بالواسطہ نظام ہے، مجموعی طور پر 538 الیکٹرز پر مشتمل ہے۔ ہر ریاست کو الیکٹرز کی تعداد ریاست کے آبادی کے لحاظ سے ایوان نمائندگان میں موجود نشستوں اور دو سینیٹرز کی تعداد کے حساب سے دی جاتی ہے۔ مثال کے طور پر کم آبادی والی ریاست ورمونٹ کے پاس صرف3الیکٹرل ووٹ ہیں جبکہ زیادہ آبادی والی ریاست کیلیفورنیا کے پاس54ووٹ ہیں۔50ریاستوں میں مجموعی طور پر538الیکٹرز ہیں۔ Comments,World
737,چڑیا گھر نے ’انسانی ہاتھ کے برابر‘ ہزاروں خوفناک مکڑیوں کو آزاد چھوڑ دیا,https://urdu.arynews.tv/thousand-spiders-size-human-hand-loose-in-the-uk-chester-zoo/,"برطانیہ میں حکام نے انوکھا فیصلہ کرتے ہوئے ’انسانی ہاتھ کے برابر‘ دیوہیکل مکڑیوں کو چڑیا گھر سے آزاد کردیا ہے۔ حیرت کی بات یہ ہے کہ انسانی ہاتھ کے سائز کے برابر ان دیوہیکل مکڑیوں کی تعداد 100 یا 200 نہیں بلکہ ہزاروں میں ہے، تاہم یہ عجیب الخلقت مخلوق جن کی ٹانگیں چھوٹے بالوں سے ڈھکی ہوئی ہیں، یہ چیسٹر چڑیا گھر سے نکلنے میں تھوڑی ہچکچاہٹ کا شکار دکھائی دیتی ہیں۔ ان مکڑیوں کو برطانی ماہرین نے خاص طور پر ٹیسٹ ٹیوب کے ذریعے پیدا کیا اور اس وقت ملک بھر میں 10,000 سے زیادہ افزائش نسل کرنے والی دیوہیکل مکڑیا موجود ہیں – ایک دہائی قبل، چیسٹر چڑیا گھر نے مکڑیوں کے تحفظ کی کوششوں کے طور پر ہزاروں کی تعداد میں فین رافٹ مکڑیوں کو ریلیز کیا تھا جب رینگنے والے کیڑے کی یہ انواع قسم ختم ہو رہی تھی۔ اس حوالے سےچڑیا گھر کا کہنا ہے کہ دس سال پہلے ہم نے ہزاروں دیوہیکل مکڑیوں (Fen Raft Spiders) کو واپس برطانیہ میں چھوڑنے میں مدد کی تھی۔ ان مکڑیوں کی افزائش یہیں چڑیا گھر میں ہوئی تھی، ہمیں یہ بتاتے ہوئے بہت خوشی ہورہی ہے کہ اب یہاں 10,000 سے زیادہ افزائش نسل والی مکڑیاں موجود ہیں اور ان کی افزائش کے حوالے سے یہ زبردست موسم ہے۔ چڑیا گھر کے حکام کا مزید کہنا ہے کہ اگرچہ یہ مکڑیا خوفناک نظر آتی ہیں، تاہم فین رافٹ مکڑی بے ضرر ہے اور صحت مند آبی ماحولیاتی نظام میں ایک اہم کردار ادا کرتی ہے۔",World
738,سسٹر ابھایا کیس : مقدمہ کیا ہے؟ فیصلہ آنے میں 28 سال کیوں لگے؟,https://urdu.arynews.tv/sister-abhaya-case-verdict-28-years-later-india/,کیرالہ : بھارتی ریاست کے ایک چرچ میں نن کے فرائض انجام دینے والی نوجوان راہبہ کے قتل کا فیصلہ 28 سال بعد سنایا گیا، مقتولہ کی لاش سال1992میں ایک کنوئیں سے ملی تھی۔ بھارتی میڈیارپورٹ کے مطابقکیرالہ کے چرچ میں خدمات کی فراہمی پر مامور (نن) سسٹر ابھایا کی عمر 21 سال تھی اور وہ 27مارچ 1992 کو کیرالہ کے کوٹائم میں واقع ایک کنویں میں مردہ حالت میں ملی تھی۔ یہ مقدمہ کیرالہ کے مشہور ترین قتل کے مقدمات میں سے ایک ہے، جس کا فیصلہ 28 سال بعد، 22دسمبر 2020 کو ترواننت پورم کی ایک خصوصی سی بی آئی عدالت میں سنایا گیا۔ مذکورہ زیر نظر مضمون میں اس بات پر روشنی ڈالی جارہی ہے کہ آخر اس مقدمے کا فیصلہ کرنے میں تین دہائیوں کا عرصہ کیوں لگا؟ اور کیرالہ کے سماجی کارکنان کو اس نوجوان نن کو انصاف دلانے کے لیے اتنی جدوجہد کیوں کرنا پڑی۔ سسٹر ابھایا کوٹائم کے کانونٹ میں رہائش پذیر تھیں اور 27 مارچ 1992 کی صبح انہیں کانونٹ کے کنویں میں مردہ پایا گیا۔ مقامی پولیس نے جائے وقوعہ کا معائنہ کیا، لاش کو کنوئیں سے نکال کر مقدمے کی تفتیش کا آغاز کیا، ابتدا میں ہی مقامی پولیس اور پھر کیرالہ کرائم برانچ نے اس کیس کو خودکشی قرار دے کر بند کردیا تھا۔ لیکن سسٹر ابھایا کی موت نے عوام میں غم و غصہ پیدا کیا اور کئی سرگرم کارکنان خصوصاً جومون پوتھن پراکیل نے الزام لگایا کہ تفتیشی حکام نے کیس کو خراب کیا ہے۔ 1993 میں کیس دوبارہ کھولا گیا اور اسے سی بی آئی کے سپرد کر دیا گیا۔ سی بی آئی نے بالآخر 1993 میں مقدمہ درج کیا اور سسٹر ابھایا کی موت کی 15 سال تک تفتیش کی، اس دوران 13 سی بی آئی افسران کی ٹیموں نے اس کیس کی تفتیش کی لیکن ان کی ابتدائی تین رپورٹوں میں یہ کہا گیا کہ شواہد ختم ہوچکے ہیں اور قاتلوں کی شناخت ممکن نہیں ہے۔ عدالت نے ان رپورٹوں کو مسترد کرتے ہوئے دوبارہ تفتیش کا حکم دیا، جو بالآخر 2008 میں ایک چارج شیٹ کے ذریعے ختم ہوئی۔ سی بی آئی نے اپنی رپورٹ میں انکشاف کیا کہ 27 مارچ 1992 کو سسٹر ابھایا صبح 4 بجے امتحان کی تیاری کے لیے جاگیں اور پانی پینے کے لیے کچن کی طرف گئیں، وہاں انہوں نے دو پادریوں، فادر تھامس اور فادر جوز اور ایک اور نن، سسٹر سیفی کو نامناسب حالت میں دیکھا۔ سی بی آئی کے مطابق فادر تھامس نے سسٹر ابھایا کو گلا گھونٹ کر کچن میں قتل کیا جبکہ سسٹر سیفی نے انہیں کلہاڑی سے وار کیا پھر تینوں ملزمان نے مبینہ طور پر سسٹر ابھایا کو زندہ حالت میں کنویں میں پھینک دیا۔ سسٹر ابھایا کی موت کے بعد کے کئی اہم شواہد، بشمول ان کی ڈائری اور کپڑوں کو ضائع کرنے کے الزامات بھی م؛ملزمان پر عائد کیے گئے۔ سی بی آئی نے 2009 میں 177 گواہوں کی ایک فہرست جاری کی اور تینوں ملزمان کا ’نارکو ٹیسٹ‘ کیا گیا جس میں انہوں نے جرم کا اعتراف بھی کیا مگر 2010 میں سپریم کورٹ نے نارکو تجزیے کو ناقابل قبول ثبوت قرار دے دیا۔ تحقیقاتی ادارے ملزمان سے سچ اگلوانے کیلیے مختلف طریقے استعمال کرتے ہیں جن میں ایک نارکو ٹیسٹ بھی ہے۔ مذکورہ ٹیسٹ میں مشتبہ ملزم کو سوڈیم پینٹوتھل کا انجکشن لگایا جاتا ہے جسے ٹروتھ سیرم بھی کہا جاتا ہے انجکشن لگنے کے بعد وہ شخص ہیپناٹِزم کی کیفیت میں چلا جاتا ہے اور اس کی اپنے دماغ پر گرفت کمزور پڑ جاتی ہے۔ اس کیفیت میں ملزم کی سوچ سمجھ کر جواب دینے یا دھوکا دینے کی صلاحیت مفقود ہوجاتی ہے اور وہ اپنے ذہن میں موجود حقیقت حال بیان کرنے پر مجبور ہوجاتا ہے۔ متعدد انٹیلی جنس آپریشنز میں مشتبہ جاسوسوں پر اس ٹیسٹ سے کامیاب نتائج مل جاتے ہیں۔ سال 2009میں جسٹس کے ہیما نے ملزمہ سسٹر سیفی کی ضمانت دیتے ہوئے سی بی آئی کی تفتیش کو کمزور قرار دیا اور کہا کہ کیس میں الزامات محض قیاس آرائی پر مبنی ہیں۔ انہوں نے یہ بھی کہا کہ چرچ اور کانونٹ نے اس جرم کو چھپانے میں کوئی کردار ادا نہیں کیا۔ درخواستوں کی سماعت کے دوران اپنے ریمارکس میں جسٹس کے ہیما نے کہا کہ میں نے جو محسوس کیا وہ یہ تھا کہ مقدمہ کیس کے ریکارڈ کے مواد کی بنیاد پر نہیں بلکہ میڈیا کے ذریعہ بنائی گئی کچھ قیاس آرائیوں پر مبنی ہے اور ان خیالات کا کیس ریکارڈ کے مواد سے قطعی طور پر کوئی تعلق نہیں ہے۔ 2018میں کے ٹی مائیکل نامی شخص کو بھی ملزم نامزد کیا گیا جو ابتدائی تفتیشی افسر تھے۔ اسی سال عدالت نے ثبوتوں کی کمی کی بنا پر فادر جوز کے خلاف مقدمہ خارج کردیا۔ 2019 میں سی بی آئی کی عدالت میں مقدمے کی سماعت کا آغاز ہوا۔ اس طویل عرصے کے دوران کئی اہم گواہ، بشمول سسٹر ابھایا کے والدین اور کانونٹ کی سابقہ سربراہ سسٹر لیسیو وفات پاچکے تھے جبکہ نو گواہان نے بھی اپنا بیان تبدیل کر دیا تھا۔ یہ قتل کیس اس لیے بھی یادگار ہے کہ اس میں انصاف کے لیے غیر معمولی مدت درکار ہوئی اور عدالت نے تمام تر مشکلات کے باوجود فیصلہ سنایا۔ بھارتی میڈیارپورٹ کے مطابقعدالت نے دسمبر 2020 میں فرکوٹور اور سسٹر سیفی کو عمر قید کی سزا سنائی تھی جبکہ پوتھریکائل کو ناکافی ثبوت کا حوالہ دیتے ہوئے چھوڑ دیا گیا تھا۔ بعد ازاں 23 جون2022 کو کیرالہ ہائی کورٹ نے دسمبر 2020 میں مجرم قرار دیے گئے دونوں پادریوں کو ضمانت دیتے ہوئے فیصلے کو معطل کردیا۔ معزز عدالت نے دونوں ملزمان کی 5 لاکھ روپے کے مچلکے پر ان کی رہائی کی شرط رکھی اور ہدایت دی کہ وہ ریاست سے باہر نہیں جائیں گے۔ Comments,World
739,امریکا میں صدارتی الیکشن منگل کو ہی ہونے کی روایت کیوں؟,https://urdu.arynews.tv/presidential-elections-held-tuesday-why-tradition-in-america/,امریکا میں آج صدارت انتخابات ہیں مگر کیا آپ یہ دلچسپ حقیقت جانتے ہیں کہ امریکا میں نومبر کے پہلے منگل کو الیکشن رکھنے کی روایت چلی آرہی ہے۔ اس بار انتخابات میں سابق صدر ڈونلڈ ٹرمپ اور کملا ہیرس میں کانٹے کا مقابلہ متوقع ہے، کل 5 نومبر بروز منگل ان میں سے کوئی ایک امریکا کی صدارت پر براجمان ہوگا، الیکشن کے حوالے سے امریکا کی سیاسی تاریخ بڑی دلچسپ ہے جس میں صدارتی الیکنش کے انعقاد کے لیے عام امریکیوں کے روزمرہ کے معمولات کو ملحوظ خاطر رکھا گیا ہے۔ سپرپاور کا صدر کوئی بھی بنے الیکشن کا دن ہمیشہ ایک ہی رہتا ہے جو نومبر کے پہلے پیر کے بعد آنے والا منگل ہوا ہے، آزادی کے بعد 1788 میں امریکا میں پہلے صدارتی الیکشن ہوئے، بعدازاں 1800 کی ابتدائی دہائیوں تک امریکی ریاستیں 34 دن کے اندر الیکشن کروانے کی مجاز تھیں۔ الیکشن کوئی ایک دن مقرر نہیں تھا جس کی وجہ سے کئی مسائل پیدا ہوئے، 34 دن کے دورانیے میں جن ریاستوں میں پہلے ووٹنگ ہوتی اس کے نتائج دیگر ریاستوں کی رائے عامہ پر اثرانداز ہوتے۔ پالیسی سازوں جلد اس گھمبیر مسئلے کو بھانپ لیا، اس مسئلے کا یہ حل نکالا گیا کہ پورے امریکا میں صدارتی الیکشن کے لیے ایک دن اور تاریخ متعین کیا لیکن اس تاریخ کو ڈھونڈنے کے لیے بڑی تگ و دو کرنی پڑی۔ 1845 میں پہلی بار کانگریس نے قانونی سازی کر کے ماہ نومبر میں آنے والے پہلے منگل کو انتخاب کا دن مقرر کردیا، ووٹرز کی زیادہ سے زیادہ سہولت کو پیشِ نظر رکھ کر اس دن کا انتخاب عمل میں لایا گیا تھا۔ زاعت سے وابستہ امریکی اس کی وجہ بنے امریکا جس اس وقت سپرپاور اور جدیت کا بانی مانا جاتا ہے، انیسویں صدی تک اس کی ریاستوں کی زیادہ تر آبادی زراعت سے وابستہ تھی، امریکی فصلوں کی کاشت، ان کی کٹائی، صفائی اور منڈیوں میں فروخت جیسے مراحل سے گزرتے تھے اور ان کے پاس وقت کی کمی ہوتی تھی۔ کاشت کار عام طور پر بدھ کو اپنی اجناس اور پیداوار منڈیوں میں فروخت کرنے جاتے تھے تو بدھ کو وہ کیسے ووٹ کاسٹ کرنے آتے، اتوار کو چھٹی میں زیادہ تر افراد چرچ جات تھے۔ ایسے میں بیچ میں دو دن بچتے تھے پیر اور منگل، چونکہ کئی ووٹرز پولنگ اسٹیشنز سے بہت دور رہتے تھے، اس لیے دو مصروف دنوں کے درمیان کانگریس ووٹرز کو پولنگ بوتھ تک آنے کے لیے مناسب وقت دینا چاہتی تھی تو قرعہ فال منگل کے دن کا نکلا۔ امریکی صدارتی انتخابات کے لیے نومبر کا مہینہ ہی کیوں؟ دراصل نومبر کے مہینے میں انتخابات رکھ کر امریکی کاشت کاروں اور لوگوں کو سہولت فراہم کی گئی، امریکا میں گرمی اور بہار کے دوران فصل کی بوائی کا موسم ہوتا ہے جب کہ گرمی کے اختتام اور خزاں کے ابتدائی دنوں میں فصلوں کی کٹائی اور پیداوار حاصل کی جاتی ہے جس کے باعث ماضی میں کاشت کار حضرات کافی مصرف رہتے تھے۔ تھوڑی فرصت کا مہینہ ان کے لیے نومبر ہی ہوتا تھا اس لیے الیکشن کے لیے اسے ہی مناسب خیال کیا گیا جب موسم سرد بھی نہی ہوتا اور کاشت کار بھی فصلوں کی کٹائی سے فارغ ہوجاتے ہیں۔ امریکا میں آج کے دور میں زراعت سے وابستہ خاندان آبادی کا صرف دو فی صد ہیں لیکن روایت کو برقرار رکھتے ہوئے نومبر کے پہلے منگل کو ہی الیکشن کا انعقاد کیا جاتا ہے۔ بعض لوگ اب اس بات کے متمنی ہیں کہ امریکا میں الیکشن کا دن تبدیل کیا جائے اور اسے چھٹی کے دن رکھا جائے جبکہ اس دن کو عام تعطیل قرار دینے کے مطالبات بھی سامنے آچکے ہیں تاہم امریکا میں اب بھی منگل ہی کو الیکشن ہوتا ہے اور اس بار بھی برسوں کی وایت برقرار ہے۔,World
740,اسرائیل نے اقوام متحدہ کی امدادی تنظیم سے معاہدہ منسوخ کر دیا,https://urdu.arynews.tv/israel-notifies-un-of-termination-of-unrwa-agreement/,اسرائیل نے اقوام متحدہ کو فلسطینی امدادی ایجنسی کے ساتھ تعلقات ختم کرنے سے مطلع کر دیا۔ اسرائیل نے اقوام متحدہ کو باضابطہ طور پر مطلع کیا ہے کہ وہ اس معاہدے کو منسوخ کر رہا ہے جو 1967 سے فلسطینی پناہ گزینوں کے لیے اقوام متحدہ کی امدادی تنظیم (UNRWA) کے ساتھ اپنے تعلقات کو قائم کیے ہوئے تھا۔ اسرائیلی وزیر خارجہ کاٹز نے اپنی وزارت کو حکم دیا کہ وہ منسوخی کے بارے میں اقوام متحدہ کو مطلع کرے۔ کاٹز نے کہا کہ اقوام متحدہ کو ثبوت کے ان گنت ٹکڑوں کو پیش کیا گیا تھا کہ حماس کے کارکنان UNRWA کے ذریعہ کام کرتے ہیں اور دہشت گردی کے مقاصد کے لئے UNRWA کی سہولیات کا استعمال کرتے ہیں لیکن  پھر بھی اس بارے میں کچھ نہیں کیا گیا۔ اس کے جواب میں، UNRWA کی ڈائریکٹر کمیونیکیشن جولیٹ توما نے کہا کہ اقوام متحدہ کے نگران دفتر کی تحقیقات کے علاوہ، UNRWA کو اسرائیلی حکام کی جانب سے براہ راست ایک رسمی الزام موصول ہوا جس میں الزام لگایا گیا کہ اس کے 100 عملے کے ارکان فلسطینی مسلح گروپوں کے رکن تھے۔ انہوں نے کہا کہ جب UNRWA نے شواہد دیکھنے کے لیے کہا اور اسرائیل سے الزامات کے بارے میں مزید معلومات اور تعاون طلب کیا تو اسے کوئی جواب نہیں ملا۔,World
741,بھارت : کملا ہیرس کے آبائی گاؤں میں فتح کے لیے خصوصی دعائیں,https://urdu.arynews.tv/kamala-harris-ancestral-village-in-india-special-prayers/,"جنوبی بھارت میں امریکی ڈیموکریٹک صدارتی امیدوار کملا ہیرس کے آبائی گاؤں کے مکین ایک مقامی مندر میں ان کی جیت کیلئے دعائیہ تقریب کی تیاری کر رہے ہیں۔ غیرملکی خبر رساں ادارے کی رپورٹ کے مطابق امریکی صدارتی انتخابات میں بمشکل ایک روز باقی رہ گیا ہے، اس سلسلے میں ہندو پجاری کل بروز منگل5 نومبر کے انتخابات سے قبل امریکی ڈیموکریٹک صدارتی امیدوار کملا ہیرس کے لیے خصوصی دعاؤں کا اہتمام کررہے ہیں۔ امریکی صدارتی امیدوار کملا ہیرس کے بھارتی ریاست ریاست تامل ناڈو میں آبائی گاؤں کا نام تھولاسندرا پورم ہے، جہاں ایک مندر میں دعائیں کی جائیں گی۔ ہیرس کے نانا پی وی گوپالن ایک صدی سے زیادہ عرصہ قبل جنوبی بھارت کی ریاست تامل ناڈو کے سرسبز گاؤں تھولاسندرا پورم میں پیدا ہوئے تھے۔ گاؤں کے ایک رہائشی جو مندر کے قریب ایک چھوٹی سی دکان چلاتے ہیں نے بتایا کہ منگل کی صبح مندر میں ایک خصوصی دعا ہوگی۔ اگر وہ جیت گئیں تو پھر بھرپور جشن منایا جائے گا۔” اس مندر میں ہیرس کا نام ایک پتھر پر کندہ ہے جس میں عوامی عطیات کی فہرست دی گئی ہے، ساتھ ہی ان کے نانا کا نام بھی شامل ہے۔ باہر ایک بڑا بینر لگا ہوا ہے جس میں ""اس زمین کی بیٹی” کو انتخاب میں کامیابی کی دعا دی گئی ہے۔ گوپالن اور ان کا خاندان ماضی میں ساحلی شہر چنائی پہنچا تھا، جو تامل ناڈو کا دارالحکومت ہے، یہاں انہوں نے ایک اعلیٰ سرکاری عہدے پر خدمات انجام دیں اور ریٹائرمنٹ تک کام کیا۔ یہ گاؤں چار سال پہلے اس وقت سے عالمی توجہ کا مرکز بنا ہوا ہے جب یہاں کے لوگوں نے 2020میں ہیرس کی ڈیموکریٹک پارٹی کی کامیابی کے لیے دعا کی تھی اور ان کی نائب صدر کے طور پر تقریبِ حلف برداری کے موقع پر آتش بازی کی اور کھانا تقسیم کیا تھا۔ ہیرس اور ان کے ریپبلکن حریف ڈونلڈ ٹرمپ ایک تاریخی طور پر قریبی مقابلے میں اپنے حامیوں کو پولنگ اسٹیشن تک لانے کے لیے بھرپور کوشش کر رہے ہیں، جس کا نتیجہ سامنے آنے میں چند دن بھی لگ سکتے ہیں۔ واضح رہے کہ امریکا میں صدارتی انتخاب میں ڈیموکریٹ امیدوار کاملا ہیرس نے اپنے مسلم حامیوں سے غزہ جنگ ختم کرنے کا وعدہ کیا ہے۔ الیکشن مہم کے آخری روز کاملا ہیرس نے مشی گن کی سوئنگ اسٹیٹ کا رُخ کیا اور عرب مسلمانوں ووٹرز کو راغب کرنے کی کوشش کی۔ انہوں نے کہا کہ یہ سال مشکل رہا، غزہ میں ہلاکتوں اور تباہی کے پیمانے اور لبنان میں شہریوں کی ہلاکتوں اور نقل مکانی کو دیکھتے ہوئے یہ تباہ کن ہے اور بطور صدر، میں غزہ میں جنگ کے خاتمے، یرغمالیوں کو گھر پہنچانے، غزہ میں مصائب کے خاتمے، اسرائیل کے تحفظ کو یقینی بنانے، اور فلسطینی عوام کو اپنے وقار، آزادی، سلامتی کے حق کا ادراک یقینی بنانے کے لیے ہر ممکن کوشش کروں گی۔ Comments",World
742,بچے کے پیٹ میں 56 دھاتی اشیاء کی موجودگی، سرجن بھی پریشان,https://urdu.arynews.tv/56-items-recovered-from-stomach-india/,بھارت میں ایک کم عمر طالب علم کے پیٹ سے 56 اقسام کی دھاتی اشیاء برآمد ہونے پر ڈاکٹرز بھی حیران رہ گئے، تاہم آپریشن کے بعد بچہ جانبر نہ ہوسکا۔ تفصیلات کے مطابق بھارتی ریاست اترپردیش کے ضلع ہاتھرس میں ایک حیران کن واقعہ پیش آیا ہے، نویں جماعت کے 15 سالہ طالب علم آدتیہ کو کافی عرصے سے پیٹ میں درد اور سانس لینے میں پریشانی کی شکایت تھی۔ جب بچے کے پیٹ کا بار بار الٹراساؤنڈ کرایا گیا تو دیکھنے والے دانتوں میں انگلیاں دبا کر رہ گئے، کیونکہ بچے کے پیٹ میں دھات کی 56 اشیاء جس میں گھڑی کے چھوٹے سیل، بلیڈ کے ٹکڑے اور کیل وغیرہ ملیں۔ ڈاکٹرز نے بچے کا فوری طور پر آپریشن کرنے کا فیصلہ کیا اور 27 اکتوبر کو آپریشن ہوا لیکن جب تک بہت دیر ہوچکی تھی۔ ساری چیزیں نکال کر اس کا پیٹ بالکل صاف کر دیا گیا۔ اس کے بعد اگلے ہی دن 28 اکتوبر کی رات علاج کے دوران اس کی موت ہوگئی۔ آدتیہ کے گلے کا الٹرا ساؤنڈ بھی کیا گیا لیکن گردن میں زخم کے کوئی نشانات نہیں ملے۔ آدتیہ کے والد نے بتایا کہ ان کا بیٹا سرجری کے ایک دن بعد ہی چل بسا کیونکہ اس کے دل کی دھڑکن بڑھ گئی تھی اور اس کا بلڈ پریشر خطرناک حد تک گر گیا تھا۔ مزید حیران کن بات یہ کہ یہ تمام اشیاء بچے کے پیٹ میں کیسے گئیں؟ کیونکہ غذا کی نالی کے اندر نہ تو کوئی زخم ہے اور نہ اس اتنی گنجائش کہ یہ چیزیں باآسانی وہاں سے گزر کر معدے میں جاسکیں۔ Comments,World
743,غزہ کے اسپتال میں صرف 4 دن کا بچہ آئی سی یو میں زندہ بچ گیا,https://urdu.arynews.tv/child-only-survivor-icu-after-attack-on-gaza-hospital/,"غزہ کے اسپتال پر اسرائیلی حملے کے بعد صرف چار دن کا بچہ آئی سی یو میں زندہ بچ گیا۔ ڈاکٹروں نے الجزیرہ کو بتایا کہ ایک چار دن کا بچہ محمد شمالی غزہ کے بیت لاہیا میں کمال عدوان کے اسپتال کے انتہائی نگہداشت یونٹ (ICU) میں واحد زندہ بچ جانے والا بچہ ہے۔ اسرائیلی فورسز نے گزشتہ کئی دنوں سے کمال عدوان اسپتال کا محاصرہ کر رکھا ہے۔ اسرائیلی توپ خانے نے گزشتہ ہفتے اسپتال کی سہولیات بشمول آئی سی یو کو نشانہ بنایا جس میں کئی بچے شہید ہوئے۔ مریض بجلی کی بندش اور IV سمیت بنیادی سامان کی شدید قلت کے درمیان زندہ رہنے کے لیے جدوجہد کر رہے ہیں۔ محمد کے خاندان کے بارے میں بتایا گیا تھا کہ وہ شہید ہو گیا ہے اور بچہ زندہ رہنے کے لیے جدوجہد کر رہا تھا جب اس کی سانس لینے میں مدد دینے والا آکسیجن اسٹیشن تباہ ہو گیا تھا۔ اقوام متحدہ کے ادارے یونیسیف کا کہنا ہے کہ غزہ کے جبالیہ پناہ گزین کیمپ میں گزشتہ 48 گھنٹوں کے دوران 50 سے زائد بچے مارے گئے ہیں۔ سیو دی چلڈرن چیریٹی کا کہنا ہے کہ یہ بڑی تعداد ""اس تنازعہ اور بچوں کے خلاف اس جنگ کی شدت” کو ظاہر کرتی ہے۔ سیو دی چلڈرن انٹرنیشنل کی ہیومینٹیرین ڈائریکٹر ریچل کمنگز نے الجزیرہ سے گفتگو میں کہا کہ ""بچے مسلسل بمباری کی زد میں ہیں اور مسلسل خوف میں ہیں،” گزشتہ سال اکتوبر سے غزہ پر اسرائیل کے حملے میں 16,700 سے زیادہ بچے شہید ہو چکے ہیں۔ فلسطینی حکام کے مطابق بچوں کی شہادتوں کی تعداد مجموعی اموات کی تعداد 43,341 میں سے ایک تہائی سے زیادہ ہے۔",World
744,مشرق وسطیٰ کیلیے پروازیں: مختلف ایئرلائنز کا اہم اعلان,https://urdu.arynews.tv/airlines-suspend-flights-as-middle-east/,مشرق وسطیٰ میں کشیدگی بڑھنے پر ایئر لائنز نے پروازیں معطل کر دیں۔ مشرق وسطیٰ میں وسیع تر تنازعے کے خدشات کے باعث بین الاقوامی ایئر لائنز خطے کے لیے پروازیں معطل کرنے یا شیڈول تبدیل کرنے پر مجبور ہو گئیں۔ ذیل میں کچھ ایسی ایئر لائنز ہیں جنہوں نے خطے کے لیے اور جانے والی خدمات منسوخ کر دی ہیں۔ کاملا ہیرس کا عرب ووٹرز سے غزہ جنگ ختم کرنے کا وعدہ ایجین ایئر لائنز: یونانی ایئر لائن نے 17 دسمبر تک بیروت سے اور تل ابیب جانے اور جانے والی پروازیں 17 نومبر تک منسوخ کر دی ہیں۔ امارات: متحدہ عرب امارات کی سرکاری ایئرلائن نے 30 نومبر تک بیروت اور بغداد کے لیے پروازیں منسوخ کر دی ہیں۔ قطر ایئرویز: قطری ایئرلائن نے ایران اور لبنان سے آنے اور جانے والی پروازیں عارضی طور پر معطل کر دی ہیں۔,World
745,کاملا ہیرس کا عرب ووٹرز سے غزہ جنگ ختم کرنے کا وعدہ,https://urdu.arynews.tv/harris-says-will-end-gaza-war/,"امریکا میں صدارتی انتخاب میں ڈیموکریٹ امیدوار کاملا ہیرس نے غزہ جنگ ختم کرنے کا وعدہ کیا ہے۔ الیکشن مہم کے اختتام میں کاملا ہیرس نے بہت سے عرب امریکیوں والی مشی گن کی سوئنگ اسٹیٹ کا رُخ کیا اور عرب مسلمانوں ووٹرز کو راغب کرنے کی کوشش کی۔ انہوں نے کہا کہ یہ سال مشکل رہا، غزہ میں ہلاکتوں اور تباہی کے پیمانے اور لبنان میں شہریوں کی ہلاکتوں اور نقل مکانی کو دیکھتے ہوئے یہ تباہ کن ہے اور بطور صدر، میں غزہ میں جنگ کے خاتمے، یرغمالیوں کو گھر پہنچانے، غزہ میں مصائب کے خاتمے، اسرائیل کے تحفظ کو یقینی بنانے، اور فلسطینی عوام کو اپنے وقار، آزادی، سلامتی کے حق کا ادراک یقینی بنانے کے لیے ہر ممکن کوشش کروں گی۔ مشی گن کے ایسٹ لانسنگ شہر میں ایک ریلی کے دوران تالیاں بجاتے ہوئے انہوں نے شرکأ کو غزہ جنگ کے خاتمے کی یقین دہانی کروائی جہاں 200,000 عرب امریکی رہتے ہیں۔ تاہم صدارتی امیدوار نے اس بات کی وضاحت نہیں کی کہ ان کے پاس غزہ جنگ کو ختم کرنے کا کیا منصوبہ ہے؟ جس کے بارے میں ناقدین کا کہنا ہے کہ اسرائیل کو سب سے بڑا فوجی امداد فراہم کرنے اور سب سے بڑا امریکا ہے۔",World
746,ایک اور بھارتی جنگی جہاز گرِ کر تباہ,https://urdu.arynews.tv/iafs-mig-29-fighter-jet-crashes-near-agra/,بھارتی ایئرفورس کے ضعیف بیڑے کا ایک اور جہاز زمین پر ڈھیر ہو گیا۔ انڈین میڈیا کے مطابق مِگ ٹوئنٹی نائن فائٹر جیٹ آدم پور کے فضائی اڈے سے اڑان بھر کر مشقوں کےلیے آگرہ جارہا تھا کہ تکنیکی خرابی کی وجہ سےگر کر تباہ ہوگیا۔ بھارتی فضائیہ کا کہنا ہے کہ پائلٹ جان بچانے میں کامیاب ہو گیا تاہم حادثے کی تحقیقات جاری ہیں۔ اس سے قبل 2 ستمبر کو راجستھان کے باڑمیر کے قریب ایک MiG-29 لڑاکا طیارہ گر کر تباہ ہو گیا تھا۔ باڑمیر سیکٹر میں رات کے معمول کے تربیتی مشن کے دوران، ایک IAF MiG-29 کو اہم تکنیکی خرابی کا سامنا کرنا پڑا تھا۔ پائلٹ محفوظ طریقے سے جہاز سے باہر نکل آیا تھا اور واقعے کی انکوائری کا حکم دیا گیا تھا۔ واضح رہے کہ بھارت میں غیر پیشہ ورانہ رجحان اور تربیت کے فقدان کے باعث فوجی طیاروں کے حادثات معمول کی بات بن چکے ہیں۔ گزشتہ سال بھارتی فضائیہ MiG-21 لڑاکا طیارہ راجستھان کے ہنومان گڑھ میں ایک جھگی پر گر کر تباہ ہوگیا تھا، واقعے میں تین خواتین اور ایک شیر خوار بچہ ہلاک ہوگئے تھے۔,World
747,بھارتی کمپنی کی وجہ سے نصف بنگلہ دیش اندھیرے میں ڈوبنے کا خدشہ,https://urdu.arynews.tv/adani-group-bangladesh-electricity-supply/,"بھارت کے معروف کاروباری گروپ اڈانی نے بنگلہ دیش کو بجلی کی فراہمی نصف کر دی ہے جس کی وجہ واجبات کی عدم ادائیگی بتائی جاتی ہے۔ غیر ملکی میڈیا کے مطابق اڈانی نے لگ بھگ 850 ملین ڈالرز کے واجبات کی عدم ادائیگی پر بنگلہ دیش کو بجلی کی فراہمی میں 50 فیصد کمی کر دی ہے۔ بنگلہ دیش کو بھارتی ریاست جھاڑکھنڈ میں اڈانی گروپ کے کوئلے سے چلنے والے پلانٹ سے 13 گیگاواٹ کی بیس لوڈ بجلی کی طلب کا سات سے 10 فیصد کے درمیان فراہم کرتا ہے۔ اڈانی نے ستمبر میں ڈھاکا کو خبردار کیا تھا کہ وہ اپنے واجبات کی ادائیگی کرے بصورت دیگر بجلی کی فراہمی معمول کے مطابق جاری نہ رہ سکے گی۔ جمعے کو اڈانی کے گوڈا پلانٹ نے 1,496 میگاواٹ کی نصب صلاحیت کے مقابلے میں 724 میگاواٹ کی فراہمی کی، جبکہ بنگلہ دیش کو تقریباً 1,680 میگاواٹ کمی کا سامنا ہے۔ اس حوالے سے بنگلہ دیش پاور ڈویلپمنٹ بورڈ (بی پی ڈی بی) کے چیئرمین رضا الکریم کا کہنا ہے کہ ہم دوسرے پلانٹس چلا کر اس خلا کو پورا کرنے کی کوشش کر رہے ہیں۔ انہوں نے بتایا کہ بنگلہ دیش نے اکتوبر میں اڈانی کو 97 ملین ڈالر کی ادائیگی کی، جو پچھلے تین ماہ کی ادائیگی سے زیادہ تھی جب کہ اس حوالے سے ہم اڈٓانی گروپ سے بات چیت کر رہے ہیں۔ چیئرمین بی پی ڈی بی نے کہا کہ ہم نے اڈانی گروپ سے کہا ہے کہ ایک مہینے میں مکمل ادائیگی کرنا ممکن نہیں ہے، تاہم ہم ادائیگی کے حجم کو آہستہ آہستہ بڑھانے کی کوشش کر رہے ہیں اور امید ہے کہ اس مسئلے کا جلد حل نکل آئے گا۔ بنگلہ دیش کے آئین میں بڑی تبدیلی کا فیصلہ!",World
748,نومبر، دسمبر میں ریکارڈ 48 لاکھ شادیاں ہوں گی!,https://urdu.arynews.tv/record-48-million-marriages-in-november-december/,نومبر اور دسمبر میں ریکارڈ 48 لاکھ شادیاں ہوں گی اس کے نتیجے میں کاروبار چمکے گا اور کروڑوں اربوں کا لین دین ہوگا۔ بھارتی میڈیا نے کے مطابق نومبر اور دسمبر میں بھارت بھر میں ریکارڈ 48 لاکھ شادیاں ہوں گی جس سے روزگار کے مواقع پیدا ہوں گے اور مختلف شعبوں میں کروڑوں اربوں روپے کا کاروبار ہوگا۔ کنفیڈریشن آف آل انڈیا ٹریڈرز (کیٹ) نے 48 لاکھ شادیوں سے 6 لاکھ کروڑ روپے کے کاروبار کی امید ظاہر کی ہے۔ صرف دہلی میں 4.5 لاکھ شادیوں سے 1.5 لاکھ کروڑ روپے کا کاروبار ہوگا۔ تاجروں کے مطابق لوگوں نے دیوالی سے پہلے ہی شادی کی خریداری شروع کر دی تھی۔ کیٹ اچاریہ کے مطابق اس سال نومبر میں 12، 13، 17، 18، 22، 23، 25، 26، 28، 29 کی تاریخ اور دسمبر میں 4، 5، 9، 10، 11، 14، 15، 16 کا ’مہورت‘ خاص بنا ہوا ہے۔ کیٹ نے یہ سروے 75 شہروں میں کاروباری تنظیموں سے بات چیت کے بعد جاری کیا۔ اس رپورٹ کے مطابق دیوالی میں بے تحاشہ کمائی کرنے والے تاجروں نے 12 نومبر سے شروع ہونے والی شادیوں کے سیزن کی تیاریاں شروع کر دی ہیں۔ سروے رپورٹ میں یہ بھی بتایا گیا ہے کہ امسال لوگوں کی بڑی تعداد نے دیوالی پر مختلف قسم کی رعایتی سیل کا خوب فائدہ اٹھاتے ہوئے دیوالی کی خریداری کے ساتھ ہی شادیوں کی بھی خریداری کر لی۔ رپورٹ میں یہ بھی بتایا گیا ہے کہ گزشتہ سال شادی کے اس سیزن نومبر اور دسمبر میں بھارت میں 35 لاکھ شادیاں ہوئی تھیں اور اس کے لیے کروڑوں روپے کا کاروبار ہوا تھا۔,World
749,پاسداران انقلاب کے 2 ارکان ہیلی کاپٹر حادثے میں جاں بحق,https://urdu.arynews.tv/two-iran-guards-dead-helicopter-crash/,ایران سیستان میں پاسداران انقلاب کے دو ارکان ہیلی کاپٹرحادثے میں جاں بحق ہوگئے۔ عرب میڈیاکے مطابق جنوب مشرقی ایران میں ہیلی کاپٹرحادثے کے نتیجے میں پاسداران انقلاب کے 2 ارکان جان کی بازی ہار گئے۔ نیم سرکاری فارس نیوز ایجنسی کے مطابق برّی افواج کے شعبہ تعلقاتِ عامہ کی جانب سے یہ اطلاع دی گئی۔ واضح رہے کہ ایران کے سابق صدر ابراہیم رئیسی کی شہادت بھی ہیلی کاپٹر حادثے کے نتیجے میں ہوئی تھی، جس کی تحقیقات مکمل کرلی گئی ہیں۔ ایرانی میڈیا نے حادثے کی تحقیقات کی حتمی رپورٹ سے متعلق خبر سیکیورٹی ذرائع سے نشر کی۔ جس میں اس بات کا انکشاف ہوا ہے کہ ہیلی کاپٹر حادثہ خراب موسم کی وجہ سے ہواتھا۔ ذرائع کا کہنا ہے کہ ہیلی کاپٹر حادثے کی پہلی وجہ موسم کی صورتحال سازگار نہیں تھی جبکہ دوسری وجہ یہ تھی کہ ہیلی کاپٹر زائد وزن اٹھانے کی سکت نہیں رکھتا تھا اور ہیلی کاپٹر میں گنجائش سے زائد 2 افراد سوار تھے۔ یاد رہے حادثے سے قبل تین ہیلی کاپٹروں میں سے ایک میں موجود صدر رئیسی کے چیف آف اسٹاف غلام حسین اسماعیلی نے بتایا تھا کہ صدارتی ہیلی کاپٹر کا پائلٹ کانوائے کا انچارج تھا، ہیلی کاپٹروں نے پرواز کی تو موسم ٹھیک تھا لیکن پرواز کے پینتالیس منٹ بعد صدارتی پائلٹ نے کہا کہ بادل سے بچنے کے لیے پرواز اونچی کریں۔ ایرانی اہلکار کا کہنا تھا کہ تیس سیکنڈ بعد ہمارے پائلٹ نے نوٹ کیا کہ صدر کا ہیلی کاپٹر غائب ہوگیا ہے، جس پر ہمارے پائلٹ نے قریبی تانبے کی کان پر ہیلی کاپٹر اتارا۔ غلام حسین اسماعیلی نے بتایا تھا کہ صدر کے پائلٹ، وزیر خارجہ اور صدر کے محافظ کو فون کیا مگر جواب نہ ملا۔ یاد رہے 19 مئی کو ایرانی صدر کا ہیلی کاپٹر آذربائیجان کی سرحد پر ڈیم کی افتتاحی تقریب سے واپس آتے ہوئے موسم کی خرابی کے باعث گر کر تباہ ہو گیا، جس کے نتیجے میں ایرانی صدر، وزیر خارجہ حسین امیر عبد اللہیان و دیگر حکام جاں بحق ہوگئے تھے۔,World
750,بنگلہ دیش کے آئین میں بڑی تبدیلی کا فیصلہ!,https://urdu.arynews.tv/decision-to-change-the-constitution-of-bangladesh/,بنگلہ دیش میں طلبہ انقلابی تحریک کے نتیجے میں حسینہ واجد کے اقتدار کے خاتمے کے بعد اب آئین میں بڑی تبدیلی کا فیصلہ کیا گیا ہے۔ غیر ملکی میڈیا کے مطابق بنگلہ دیش میں رواں سال اگست میں طلبہ انقلابی تحریک کے نتیجے میں حسینہ واجد کے 16 سالہ اقتدار کے خاتمے کے بعد اب عبوری حکومت محمد یونس کی سربراہی میں قائم ہے جس نے ملکی آئین کو عوامی امنگوں کے مطابق بنانے کے لیے بڑی تبدیلی کا فیصلہ کیا ہے۔ بنگلہ دیش کی عبوری حکومت ملکی آئین سے فسطائیت کو ختم کر کے جمہوریت کے تحفظ کے لیے اقدامات کرنے کا عزم رکھتی ہے اور اس سلسلے میں گزشتہ ماہ ایک اصلاحاتی کمیشن علی ریاض کی سربراہی میں تشکیل دیا گیا جس کا مقصد ایک ایسا آئین تیار کرنا ہے جو بنگلہ دیشی عوام کے امنگوں کی عکاسی کرے۔ اس کمیشن کے دیگر اراکین میں سینیئر وکلا، ڈھاکا یونیورسٹی کے قانون کے پروفیسرز، انسانی حقوق کے کارکنان اور ایک طالب علم رہنما شامل ہیں جنہوں نے حسینہ واجد کے خلاف مظاہروں کی قیادت کی۔ ریفارم کمیشن کے سربراہ علی ریاض نے مقامی میڈیا سے گفتگو میں کہا کہ ملک کے موجودہ آئین کے تحت وزیر اعظم کے پاس بے پناہ طاقت ہے اور اختیارات کی یہ مرکزیت فاشزم کی راہ ہموار کرتی ہے۔ انہوں نے بتایا کہ عبوری حکومت کو آئین میں تبدیلی لانے کے لیے اپنی سفارشات مذکورہ اصلاحاتی کمیشن کو 31 دسمبر تک دینا ہوں گی، جس کو آئین کا حصہ بنا کر ملک کو نئی ڈگر پر ڈالا جائے گا۔ اس عمل میں آئینی ماہرین، وکلا اور سول سوسائٹی کے نمائندوں کے ساتھ ساتھ حکومت اور سیاسی جماعتوں کے درمیان بات چیت کے دور شامل ہوں گے۔ علی ریاض نے کہا کہ عبوری حکومت تمام سیاسی جماعتوں کے ساتھ تجاویز پر تبادلہ خیال کرے گی اور اپنی سفارشات کمیشن کو بھیجے گی اور ’بات چیت کے بعد حتمی رائے قائم کی جائے گی۔‘ واضح رہے کہ حسینہ واجد نے اقتدار ختم ہونے کے بعد ملک چھوڑ کر بھارت میں پناہ لی ہوئی ہے اور وہاں سخت حفاظتی پہرے میں مقیم ہیں۔ بنگلہ دیشی صدر کے استعفیٰ کا مطالبہ زور پکڑنے لگا,World
751,بس کھائی میں گرنے سے 36 مسافر لقمہ اجل بن گئے,https://urdu.arynews.tv/36-dead-bus-plunges-into-gorge-uttarakhand/,بھارت میں اتراکھنڈ کے ضلع الموڑا میں پیش آنے والے ہولناک حادثے کے نتیجے میں 36افراد لقمہ اجل بن گئے۔ بین الاقوامی خبر رساں ادارے کی رپورٹ کے مطابق 45 سیٹوں والی مسافر بس آج صبح اتراکھنڈ کے ضلع الموڑ میں مارچولا کے مقام پر 200 میٹر گہری کھائی میں گر گئی۔ رپورٹس کے مطابق بس رات کے سفر پر بھی، حادثہ رام نگر سے تقریباً 35 کلومیٹر دور پیش آیا۔ پولیس اور اسٹیٹ ڈیزاسٹر ریسپانس فورس کی جانب سے موقع پر ریسکیو آپریشن شروع کر دیا گیا ہے۔ حکام کے مطابق قریبی گاؤں کے رہائشیوں نے سب سے پہلے امدادی کارروائیوں میں حصہ لیا، کئی مسافر موقع پر ہی جاں بحق ہوگئے، جبکہ کم از کم 9 زخمی مسافر اسپتال منتقل کرتے وقت راستے میں دم توڑ گئے۔ بھارتی میڈیا رپورٹس کے مطابق تین انتہائی زخمی مسافروں کو ہیلی کاپٹر کے ذریعے اے آئی آئی ایم ایس منتقل کیا جا رہا ہے۔ بس گڑھوال موٹر اونرز یونین کی بتائی جارہی ہے۔ پولیس کے مطابق حادثے کی وجوہات جاننے کے لیے تحقیقات شروع کردی گئی ہیں، الموڑا اور رام نگر سے متعلقہ حکام جائے حادثہ پر موجود ہیں۔ چیف منسٹر پشکر سنگھ دھامی کا کہنا ہے کہ ضلعی انتظامیہ کو ریسکیو آپریشن تیز کرنے کی ہدایت کی گئی ہے، اُن کا کہنا تھا کہ بس حادثے کی خبر انتہائی افسوسناک ہے، ضلعی انتظامیہ کو فوری طور پر امدادی اور ریسکیو آپریشن تیزی سے انجام دینے کی ہدایت کردی گئی ہے۔,World
752,لڑکی جھولے سے گر کر جان کی بازی ہار گئی,https://urdu.arynews.tv/teen-dies-after-fall-swing-andhra-pradesh/,بھارت کی ریاست آندھرا پردیش میں ایک دل دہلا دینے والا واقعہ رونما ہوا جہاں اونچے جھولے سے گر کر ایک لڑکی زندگی کی بازی ہار گئی۔ غیر ملکی میڈیارپورٹسکے مطابق بھارت میں پیش آئے افسوسناک حادثے میں ایک لڑکی ہلاک جبکہ اس کی ساتھی شدید زخمی ہوگئی، واقعہ گزشتہ روز ضلع تروپتی کے تر چنور روڈ پر واقع شلپا رامم میں پیش آیا۔ رپورٹس کے مطابق سیر و تفریح کی غرض سے آئی دو لڑکیاں بڑے جھولے کے کیبن میں سوار ہوئی تھیں، جھولا تیزی سے جھول رہا تھا کہ اچانک 20 فٹ کی بلندی پر جاتے ہی جھولے کا کیبن ٹوٹ کر نیچے گر پڑا جس کے باعث دونوں لڑکیاں نیچے گر کر شدید زخمی ہوگئیں۔ ریسکیو حکام کے مطابق دونوں زخمی لڑکیوں کو فوری طور پر اسپتال منتقل کیا گیا، مگر 25 سالہ لوکیشوری موقع پر ہی جان کی بازی ہار گئی، جبکہ اس کی ساتھی گوتمی شدید زخمی حالت میں اسپتال میں زیر علاج ہے۔ ابتدائی معلومات کے مطابق کیبن میں صرف ایک شخص کے بیٹھنے کی گنجائش تھی اور دو افراد کے بیٹھنے سے یہ افسوسناک پیش آیا، پولیس نے اس معاملے میں وہاں کے ذمہ دار پربھا کر کے خلاف کیس درج کر لیا ہے۔ دوسری جانب امریکہ کے شمالی کیرولائنا کے ایک تفریحی پارک میں جھولا تکنیکی خرابی کے سبب دورانِ سواری رک گیا جس کی وجہ سے جھولے میں سوار افراد ہوا میں الٹے معلق ہوگئے۔ ماضی میں تکنیکی خرابی کی وجہ سے جھولوں کے رکنے کے متعدد واقعات پیش آچکے ہیں تاہم اس بار معاملہ گزشتہ معاملات سے کچھ مختلف تھا کیوں کہ ہوا میں رکنے والاجھولا سیدھا نہیں بلکہ الٹا تھا۔ عام طور پر کمزور دل لوگوں کو دیو ہیکل جھولے اس وقت تک اچھے لگتے ہیں جب تک ان میں بیٹھ کر سواری نہ کی جائے لیکن سواری کے دوران اچانک کوئی انہونا واقعہ پیش آجائے تو بندہ ہمیشہ کیلئے توبہ کرلیتا ہے۔ ایک ایسا ہی واقعہ جو انتہائی خوفناک اور سنسنی خیز تھا مذکورہ واقعہ پارک میں تفریح کیلئے آنے والے لوگوں کے لیے ایک ڈراؤنا خواب بن کر رہ گیا۔ سوشل میڈیا پر وائرل ہونے والی اس ویڈیو کو دیکھ کر دیکھنے والوں کے منہ کھلے کے کھلے رہ گئے، یہ واقعہ کیرولائنا میں کیرو وِنڈز تفریحی پارک میں 4اگست کو رات نو بجے پیش آیا۔ دل دہلا دینے والی اس ویڈیو میں دیکھا جاسکتا ہے کہ دیو ہیکل جھولے رولر کوسٹر کی خرابی کے بعد اس میں سوار افراد عمودی انداز میں 160 فٹ ہوا میں الٹے معلق ہوگئے۔,World
753,سعودی عرب میں ساڑھے 4 ہزار سال قدیم گاؤں دریافت,https://urdu.arynews.tv/pre-christian-village-discovered-in-saudi-arabia/,سعودی عرب میں قبل از مسیح دور کا ساڑھے چار ہزار سال قدیم گاؤں دریافت ہوا ہے جس سے اہم معلومات حاصل ہوئی ہیں۔ سعودی خبر رساں ایجنسی ایس پی اے کے مطابق قبل از مسیح کانسی کے دور کا یہ گاؤں مملکت کے شمال مغربی علاقے میں آثار قدیمہ کی تلاش کے دوران دریافت ہوا ہے جس کے رہائشیوں کی تعداد 500 کے لگ بھگ بتائی جاتی ہے۔ دریافت ہونے والے اس گاؤں میں قبرستان بھی تھا، جو ٹاور کی شکل کا بنایا گیا تھا۔ اس میں مقامی آبادی اپنے مُردوں کو دفناتی تھی جب کہ بعض قبروں سے اس دور میں استعمال ہونے والے مٹی کے برتن اور دھاتی آلات جن میں کلہاڑی اور خنجر وغیرہ شامل ہیں وہ بھی ملے ہیں۔ رائل کمیش العلا گورنریٹ نے فرانسیسی ایجنسی برائے سائنسی تحقیق کے تعاون سے دریافت ہونے والے گاوں کا مطالعہ کرنے کے بعد رپورٹ پیش کی ہے۔ اس حوالے سے العلا رائل کمیشن نے ریاض میں پریس کانفرنس کے دوران بتایا کہ اس گاؤں کو’النطاۃ‘ کہا جاتا تھا اس کی تاریخ کے بارے میں خیال ہے کہ 2 ہزار سے 2400 قبل از مسیح یا اس سے بھی قدیم تھا۔ ماہرین آثار قدیمہ کی ٹیموں نے گاؤں کی تلاش کے پہلے مرحلے کا آغاز اکتوبر 2020 میں کیا تھا جب وہاں معمولی آثار دیکھے گئے تھے جس کے بعد علاقے کا بڑے پیمانے پرسروے کیا گیا اور رواں سال فروری میں ماہرین کی ٹیم نے مخصوص آلات سے مکمل اسکینگ کی جس میں زیر زمین دفن ہونے والے کھنڈرات کے واضح آثار ظاہر ہونا شروع ہوئے تھے۔ یہ گاؤں 2.6 ہیکٹر رقبے پرپھیلا ہوا تھا، جس کے اطراف میں 15 کلومیٹر طویل چار دیواری تھی اور یہاں رہنے والوں کی تعداد 500 کے قریب رہی ہوگی۔ دریافتوں کے مشاہدے سے معلوم ہوا ہے کہ اس دور میں لوگ روایتی کئی منزلہ مکانات میں رہتے تھے۔ مکانوں کے درمیان راستہ اور گلیاں تنگ اور چھوٹی ہوتی تھیں۔ امکان ظاہر کیا جا رہا ہے کہ اس وقت کے باشندے گراؤنڈ فلور کو بطور گودام استعمال کرتے ہوں گے جبکہ پہلی اور دوسری منزل رہائش کے لیے مخصوص ہوں گی۔,World
754,وائرل ویڈیو: براہ راست نشریات میں قومی ترانہ پڑھتے ہوئے گلوکارہ نے گالی بک دی!,https://urdu.arynews.tv/us-viral-video-the-singer-abused-while-reciting-the-national-anthem-live/,امریکا میں جاری صدارتی مہم کے دوران براہ راست نشریات میں گلوکارہ نے قومی ترانہ پڑھتے ہوئے گالی بک دی بعد ازاں عوام سے معذرت کر لی۔ امریکا میں صدارتی الیکشن میں صرف ایک دن باقی رہ گیا ہے جیسے جیسے پولنگ کا وقت قریب آ رہا ہے گرما گرمی نہ صرف امیدواروں بلکہ حامیوں اور عام شہریوں میں بھی بڑھتی جا رہی ہے۔ غیر ملکی میڈیا کے مطابق صدارتی الیکشن میں آزاد امیدواروں کی جانب سے ٹی وی مباحثے کی براہ راست نشریات کے آغاز پر قومی ترانہ پڑھتے ہوئے امریکی ریپر گلوکارہ لومس غلطی سے گالی دے بیٹھیں۔ گلوکارہ کے اس طرز عمل پر شہریوں میں غم وغصہ پھیل گیا جب کہ لومس کو بھی اپنی غلطی کا احساس ہوا تو بلا تاخیر اپنی غلطی پر عوام سے معافی مانگ لی۔ لومس کی یہ ویڈیو دیکھتے ہی دیکھتے سوشل میڈیا پر بھی وائرل ہوگئی جس میں دیکھا جا سکتا ہے کہ وہ قومی پڑھتے ہوئے اچانک گالی بک دیتی ہیں اور منتظمین سے قومی ترانہ دوبارہ شروع کرنے کی اجازت مانگتی ہیں۔ وائرل ویڈیو میں یہ آواز بھی سنی جاسکتی ہے کہ کوئی گلوکارہ کو بتاتا ہے کہ یہ لائیو جا رہا ہے اور آپ دوبارہ نہیں پڑ سکتی ہیں تاہم وہ دوبارہ غلطی کرتی ہیں۔ اس موقع پر گلوکارہ براہ راست نشریات میں یہ کہتے ہوئے دکھائی دیتی ہیں کہ وہ نروس ہو رہی ہیں۔ ریپر گلوکارہ کا کہنا تھا کہ مجھے بچپن سے یہی خوف تھا کہ میں سب کے سامنے پرفارمنس کے دوران کوئی بہت بڑی غلطی کر جاؤں گی اور آج میرا خوف حقیقت بن گیا۔ لومس نے کہا کہ یہ نادانستہ غلطی تھی، اس کو قومی ترانے کی توہین نہ سمجھا جائے کیونکہ ایسا سوچ بھی نہیں سکتا۔ یہ غلطی صرف براہ راست نشریات کے دباؤ کی وجہ ہوئی۔,World
755,سعودی عرب: فٹ پاتھ پر مختلف رنگ کیوں کئے جارہے ہیں؟,https://urdu.arynews.tv/saudi-road-authority-issued-different-color-codes/,سعودی عرب میں روڈ اتھارٹی کی جانب سے شاہراہوں کے لئے مختلف کلر کوڈز جاری کئے ہیں۔ سعودی خبر رساں ادارے کیرپورٹکے مطابق سعودی عرب میں شاہراہوں کو نئے کوڈ کے مطابق کلر کیا جائے گا جس سے گاڑیوں کی پارکنگ کی وضاحت ہو سکے گی۔ شاہراہوں پر لوگوں کی سہولت کے لیے یکساں کلر کوڈ رائج کئے جا رہے ہیں۔ روڈ اتھارٹی کے نئے کلر کوڈنگ کے مطابق ’جہاں پیلا اور سیاہ‘ رنگ کیا گیا ہو گا اس کا مطلب ہے کہ یہاں گاڑی پارک نہیں کرسکتے۔ ’سرخ رنگ صرف ایمرجنسی کی گاڑیوں کے لیے مخصوص کیا گیا ہے، جبکہ سفید اور کالا‘ رنگ روڈ سائیڈ میں پارکنگ کی اجازت کی عکاسی کرے گا۔ پیڈ پارکنگ کی نشاندہی کے لیے وہ فٹ پاتھ جو نیلے اور سیاہ رنگ کے ہوں گے وہاں گاڑی پارک کرنے کا کرایہ مقرر ہے، یہ کرایہ فی گھنٹہ کے حساب سے وصول کیا جائے گا۔ واضح رہے سعودی روڈ اتھارٹی کی جانب سے سڑکوں کے کنارے کیے جانے والے رنگوں کے ذریعے پارکنگ کی سہولت کو متعارف کرانا ہے جس پرعمل کرنا لازمی قرار دیا گیا ہے۔,World
